<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A Damokosok by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
        margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of A Damokosok, by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: A Damokosok

Author: Mór Jókai

Release Date: November 11, 2017 [EBook #55934]

Language: Hungarian

Character set encoding: UTF-8

*** START OF THIS PROJECT GUTENBERG EBOOK A DAMOKOSOK ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_195">195</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=juVkAAAAMAAJ">http://books.google.com/books?id=juVkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LVI. KÖTET</span></p>
<p class="center"><span class="caption">A DAMOKOSOK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1896</span></p>
<hr class="chap" />
<h1>A DAMOKOSOK</h1>
<p>&nbsp;</p>
<p class="center"><span class="caption">REGÉNYES
TÖRTÉNET</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1896</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>A CSERNÁTONI EZERMESTER.</h2>
<p>Lám megmondta jó előre Küprili nagyvezér Rákóczy György
nagyfejedelemnek: «ne menj te Lengyelországba, királyságot keresni;
mert bizony úgy jársz, mint a teve: a ki odament Allah elé, azt
követelve, hogy adjon neki szarvakat, s aztán Allah még a füleit is
levágta neki». – Egészen úgy járt György fejedelem is. Nem érte be
azzal, hogy a gyönyörű szép Erdélyország nagyfejedelme lehetett,
egyformán becsülve némettől, ozmántól: a bűne, a nagyravágyása
átvitte Lengyelországba koronát keresni; ott azután nemcsak, hogy a
korona aranyszarvait nem kapta meg, de odaveszítette nemzete
virágát, Erdély harczoló seregét is. Azokat elfogta a krimiai
tatárok khánja, a kit a szultán küldött az erdélyi hadak
hátába.</p>
<p>A székely csapatok vezére Nyújtódi Damokos Tamás, a mint azt
látta, hogy a fejedelem aláirta a legcsúfosabb békekötés
feltételeit, maga pedig mellékutakon elmenekült Magyarországba; a
fővezér Kemény János ellenben odaalázta meg magát, hogy személyesen
átmenjen a tatár khán táborába, kiéhezett, agyonfáradt hadai
számára irgalmat-kegyelmet könyörögni: azt mondá a hadnagyának,
Czirjék Boldizsárnak: «édes játom, nekünk már itt lőttek!»</p>
<p>– Nem csak lőttek, de harangoztak is.</p>
<p>– Kitalálod-e már, hogy mit tesz az a találós mese: «ettünk
sültet-főttet, föld alatt, fa tetejébe’ – mi az?»</p>
<p>– Ki bizony. A tatárfutásról hagyták ránk ezt a szomorú tréfát
az őseink. <span class="pagenum"><a name="Page_2" id=
"Page_2">-2-</a></span></p>
<p>– Meg vagyunk mink már fogva csűstül.</p>
<p>– Én még tudnám, hogy merre kén’ kibujnunk?</p>
<p>– Én pedig azt nem tanulom meg. A fejedelem ám elfuthatott: neki
kötelessége a személyét megmenteni; te csak hadnagy vagy, neked sem
szégyen a sarkaddal fenyegetni az ellenséget; de én a lófők vezére
vagyok; nekem nem szabad a hátamat mutogatnom: nekem itt kell
maradnom az én népemmel harczban, rabságban egyaránt.</p>
<p>– Akkor bizony én is itt maradok veled.</p>
<p>– De nem maradsz! Épen az, hogy el kell menned; haza kell
találnod; az én szerelmes asszonyomnak várába el kell jutnod;
felőlem neki hirt mondanod.</p>
<p>– Hát az igen könnyen fog menni.</p>
<p>– Nem olyan nagyon könnyen, mint gondolnád. Mert nem mehetsz ám
könnyű szerrel. Mivelhogy ezt a turbát is magaddal kell vinned.</p>
<p>Az a «turba» a régi háborús világban valami emberhátra
felköthető vasládikó volt, kívül csikóbőrrel bevonva, s vasruddal
lakatra bezárva. (Innen maradt fel a közmondás: «ellopták a turbát,
de nálam a kulcsa!»)</p>
<p>– S van benne valami?</p>
<p>– Van bizony. Tele van pénzzel. Fele arany, fele ezüst. Nem
tudom a számát. De annyi sulyt vet, mint egy kis borju. Ezzel több
terhe lesz a lovadnak, vagy pedig a hátadnak, ha gyalog maradsz.
Már pedig a bundádat sem hagyhatod el, mert tél van, a puskádat is
vinned kell; meg a pallosodat, aztán meg a fejszédet is; de meg egy
egész kenyeret is kell czepelned az útra, meg egy darab szalonnát,
hogy éhen ne halj.</p>
<p>– Mind akad annak gazdája.</p>
<p>– Mert látod, ha ez a pénz most itt marad nálam: a mint a pogány
tatár bennünket rabságra ejt, az azt rögtön prédára ejti, csak egy
rézgombot is az mi rajtunk nem hagy. Ha pedig ezt a pénzt az én
drágámnak, jó feleségemnek haza viheted, hát ez jó lesz neki arra,
hogy a váltságdíjat lerója belőle, a mit a gonosz tatár fejemre
<span class="pagenum"><a name="Page_3" id="Page_3">-3-</a></span>
fog róni, a kiről tudja, hogy vezér vagyok: még majd elég sem lesz
reá.</p>
<p>– De akkor hát elviszem magammal.</p>
<p>– De ugyan vigyázz ám magadra, hogy meg ne fogdosson a
tatár.</p>
<p>– Ne te né! Hát azért volna nekem ezermester a nevem, hogy még
az ilyen rusnya tatáron se tudjak kifogni?</p>
<p>Czirjék Boldizsár bá pedig nem hiába volt büszke az ezermesteri
nevére; mert valósággal az volt ő.</p>
<p>Csinált ő egyszer olyan szövőszéket, a mit a patak hajt s
magától megszövi az abaposztót. Azután meg egy olyan gyalogszekeret
készített, a mi ló nélkül jár: az ember maga benne ül s
kézzel-lábbal hajtja; az igaz, hogy jobban elfárad vele, mint ha
gyalog járna, de legalább kocsin utazik. Megjárta ő ezen
Nagy-Enyedet is, egész vásár csodájára. – Olyan fegyvert is fundált
ki, a mivel a medve saját magát lövi agyon: még pedig puskapor
nélkül.</p>
<p>Nem kell Czirjék Bildizsár bát félteni. Van annak annyi
tudománya, hogy százezer tatár nem jár túl rajta.</p>
<p>Mielőtt a futáshoz kezdett volna, hát legelébb is azt tette,
hogy egy bádog szelenczéből, a mit magával hordott erre az
alkalomra, bekente a saruja szárait jó erősen farkashájjal. Ettől
aztán a saját lova olyan szaladós lett, mintha farkasokat érezne a
hátában, míg ellenkezőleg a tatárok, a kik rögtön üldözőbe vették,
a mint látták, hogy szökni indul, el nem tudták gondolni, mi lelte
a lovaikat? a mint azok közelbe érték Czirjéket, mind
visszafordultak, rugtak, kapálóztak, lehányták a hátukról a
gazdáikat, semmiképen nem akartak neki menni a megérzett farkas
szimatnak.</p>
<p>Boldizsár bá csak úgy nevette őket, hátra-hátra fordítva a
képét.</p>
<p>A tatárok azonban, ha lovaikkal be nem érhették a futót, a
nyilaikkal ugyan megtalálhaták.</p>
<p>Czirjék Boldizsár csak egyre hallá, hogy ott sivít el a
<span class="pagenum"><a name="Page_4" id="Page_4">-4-</a></span>
füle mellett egy-egy vasorrú madár, a kinek hátul a tolla.</p>
<p>«Ez így nem jó lesz: vagy emberben, vagy állatban kár esik, s az
hiba lesz.» Mondá magában a hadnagy, s ez ellen meg azt a fortélyt
gondolta ki, hogy a mint egy patakhoz ért, ott leszállt, a bundáját
belemerítette a vízbe, s aztán a gyapjas részével kifelé fordítva,
úgy veté a nyakába, hogy ez nemcsak őt magát, hanem a lova hátulját
is egészen takarta. Az a vízbemártott bunda pedig a csikorgó
hidegben egyszerre jéggé fagyott: olyan lett az, mintha vaspánczél
lett volna. A bolond tatár egyre nyilazott rá, de a nyílvessző mind
lepattogott a természetadta birkabőr pajzsról: a jégen keresztül
nem volt kedve a nyíl hegyének hatolni. Megint csak ő nevetett.</p>
<p>A tatárok azonban nem maradtak el a sarkából. Egész csapat fogta
üldözőbe, fertelmes kurjongatással. Meglátták a hátán a turbát, s
azt már tudja a tatár, sok százados gyakorlatból, hogy abban a
magyarok pénzüket tartják. Ez drága madár! Érdemes utána
nyargalni.</p>
<p>Czirjék Boldizsár bá tudta azt jól, hogy ez az ő két
stratagémája csak addig használ, a míg a futása a hegyi szűk
utakon, keskeny völgyekben tart, a hol nem kerülhetnek eléje, de a
mint valami lapályra fog jutni, a hol a tatárok eléje kerülhetnek,
ott már szél ellenében nem fognak ijedezni a lovaik a farkasháj
szagától, az ő lova pedig a súlyosabb teher alatt hamarább kifárad,
nem győzi az erőltetett versenyt, hát valami mást kell
kigondolni.</p>
<p>Egyszerre egy sűrű erdőbe érve, hirtelen utat vesztett,
félrecsapott, mikor az üldözői nem látták, s elhagyva a mély
ösvényt, leereszkedék az erdős hegyoldalon a mély völgybe.</p>
<p>Ámde a tatárok minden gonosz politikával el voltak készülve.
Csunya, kitanított vérebeket hordtak magukkal, a mik az üldözött
áldozatot, ha az el talált rejtőzni valami bozótban, menten
felvadászták. Czirjék Boldizsár bá, mikor már egyszer egy csorgó
mellett pihenőt tartana, s <span class="pagenum"><a name="Page_5"
id="Page_5">-5-</a></span> szalonnázni kezdene, csak hallja ám,
hogy csaholnak az erdőben a czudar sinkoránok.</p>
<p>– Ne te né! Még bizony csuffá tennének, ha hagynám magamat. Hogy
ugatnak a kedveskék! Nem hiába kutyafejű tatár az ő nevük.</p>
<p>Hanem hát egy ezermestert nem olyan könnyü elfogni.</p>
<p>Boldizsár bá, megismerve az új veszedelmet, maga is fordított a
stratagémán. Leszedte a lováról a mindenféle czókmókot, belekötött
mindent a bundájába egy nagy batyunak. Azt a saját hátára
vetette.</p>
<p>– No most már édes lovam, eredj a magad esze után a merre látsz!
Mondá, nagyot ütve a tenyerével a lova hátára. Az sem volt rest; a
mint a kötőféket kiakasztották a nyakából, neki fordult az erdőnek
s teher nélkül úgy elszaladt, mint egy gímszarvas. A tatárok
vérebei aztán mind a futó paripa szimatján csaholtak tovább.
Boldizsár bá farkashájas saruinak a nyomát semmi kedvük sem volt
tovább üldözni. A farkast nem hajtja a kutya: már nem tudom,
nemzetiségi rokonszenvből-e, vagy testvérgyülöletből; de kikerüli,
ha lehet.</p>
<p>Így aztán Boldizsár bá csak nyert egy kis egérútat, s azt arra
használta fel, hogy a szálerdővel fedett hegyoldalban mind lejebb
ereszkedék a völgybe, gondolva, hogy talál majd ott egy mély
hegyszakadékot, a min ha keresztülhatolhat, a lovas tatár nem
kerülhet elé. A tulsó oldalon aztán kap egy új mokánylovat, vagy jó
pénzért, vagy egy jó fejbecsapásért.</p>
<p>Talált ám, de nem egy hegyszakadékot, hanem egy tengerszemet a
völgy mélyében: az a völgy is olyan gömbölyű volt, mint egy döbör,
köröskörül bekerítve erdős hegyoldalakkal; nem volt abból semerre
kimenekülés.</p>
<p>A tatárok pedig már észrevették, hogy üres paripa után
szaladnak, a lovag elbujt; nagy hamar visszatértek: baromsok nép
volt, elállták az egész erdőt, csak úgy viszhangzott a szálfás
rengeteg a kiáltozásaiktól: «marrha! marrha!» a mi az ő szokott
csatakiáltásuk. <span class="pagenum"><a name="Page_6" id=
"Page_6">-6-</a></span></p>
<p>– Marha ám az öreg apád! Mondá Boldizsár bá s szétnézett a
terepen: mit lehetne csinálni?</p>
<p>A tengerszem be volt fagyva.</p>
<p>Hanem az ilyen tengerszemnek a mély vize mindig meleg, úgy, hogy
vastag jégkéreg nem támadhat rajta. Boldidizsár bá megpróbálta a
balta fokával. A bizony beszakadt egy ütésre: – a jég kenyérre
kenni való sajtnak elég vastag lett volna, hanem pallónak meg
dobogó hidnak nagyon vékony volt.</p>
<p>– No csak, ne ijedj meg magyar, biztatá magát az ezermester: Így
van ez jól.</p>
<p>Azzal szétnézett a parton. – Hevert ott rakás számra a sok
fiatal fenyő, a mit a szél kitördelt. Boldizsár bá hozzáfogott a
baltájával, négy szál ilyen vékony dorongnak való fenyőből egy pár
korcsolyát a maga két lábának, meg egy szánkót a batyunak
összeeszkábálni.</p>
<p>Nem történhetett ez meg nesz nélkül. A sok baltaütés egészen
elárulta az üldözők előtt, hogy hol bujkál, a kit keresnek. Minden
oldalról csörtettek arrafelé.</p>
<p>– No csak ne törjétek magatokat olyan nagyon! Dörmögé Boldizsár
bá. Még megizzadtok s száraz kehet kaptok bele.</p>
<p>Azok pedig csak jöttek közelebb, s folyvást szorosabbra húzták a
kört a menekülő körül; már nagyon lehetett hallani a lovaik robaját
a recsegő targalyak közt. Most mindjárt a nyakán lesznek.</p>
<p>– Hát hiszen én is mindjárt készen leszek!</p>
<p>Mikor a legelső lovasok egy-két nyillövésnyi távolban
kibukkantak a fák közül, már akkor Boldizsár bának a lábaira volt
kötözve a két ölnyi hosszú fenyőfa-korcsolya, még csak a szánkót
rakta meg. A bunda az itt maradhat, a nélkül is elég melege van az
embernek, a mikor kergetik; kenyér, szalonna se szaporítsa a
terhet: «most laktunk jól, holnapra is majd ád az Isten valamit! ha
nem ád, megalkuszunk a gyomrunkkal!» – Nem tett a szánkóra egyebet,
mint a turbát, meg a fegyvereit: a szánt <span class=
"pagenum"><a name="Page_7" id="Page_7">-7-</a></span> odakötötte az
ővéhez, s aztán még egy hosszú, hegyes végű rudat fogott a kezébe s
azzal neki iszánkodott a vékony jegű tónak.</p>
<p>Egészen helyes volt a mathematikája. A vékony jégkéreg a hosszu
fakorcsolyák alatt megbírta a gyorsan keresztül iramló embernyi
terhet is és sehol nem szakadt be alatta: úgy repült át a tavon,
szánkójával együtt, mint a vízi pók; még csak meg sem recscsent
alatta a jéghid.</p>
<p>«Marrha! Marrha!» ordítá az üldöző had, a mint meglátta a jég
hátán a menekülőt, s aztán azt gondolták, hogy az a tó «fenékig
tejfel», utána rugtattak, a mivel azt nyerték, hogy valami
huszan-harminczan a bolondabbak közül beleszakadtak a jégbe:
egynehányan azt is megpróbálták, hogy úsztatva áttörtessenek a
tulsó partig, de pórul jártak vele, mert a vékony jég mind
összevagdalta a lovak szügyét, hogy nem birtak előrehatolni.
Boldizsár bá de hátra sem pillantott addig, a míg a tulsó oldalon
szárazra nem jutott: csak akkor nézett aztán vissza, nagy lelki
nyugalommal látva, hogy milyen jól helybenhagyta gonosz üldözőit.
Azok még akkor is vergődtek a jeges vízben, egynéhány hegyes kucsma
ott úszott már gazdátlanul; a parton állók pedig nagy csoportban
káromkodtak, a mit Boldizsár bá nem hagyott viszonzatlanul. Jó
szerencse, hogy egymás nyelvét nem értették; mert különben még
összevesztek volna. A tatárok mérgükben egész raj számra repíték a
nyilakat Boldizsár bá felé, de az egy sem jutott el hozzáig: széles
volt az a tó!</p>
<p>– Ejnye, nem szégyelitek magatokat? No megálljatok, majd én is
küldök nektek valamit.</p>
<p>Azzal lefektette a puskáját a favillára s odaczélzott, a hol
legsürübben álltak a tatárok. Azok látták, hogy micsoda rossz
szándéka van; de csak csúfságot csináltak belőle. Tudták ők «már»,
hogy a tüzetadó likas vas messze elhord; csakhogy annak az
elsütéséhez tüzes kanócz kell, az pedig az üldözött kezében nincs;
– azt pedig «még» nem tudták, hogy kanócz nélkül is el lehet sütni
a puskát, <span class="pagenum"><a name="Page_8" id=
"Page_8">-8-</a></span> ha annak závárába tűzkövet tesznek; s ezt
már a csernátoni ezermester régen kifundálta, mielőtt a hollandiak
rájöttek volna. – Egyszer aztán csak nagyot durran a fegyver: olyan
volt annak a viszhangja a mély völgyben, mint a mennydörgős ménkü
csapása, s a bennelevő három golyóbis ki is likasztotta épen egy
murzának az oldalát úgy, hogy az menten testamentumot tett: a
többiek aztán eszük nélkül tánczoltak vissza az erdőbe.</p>
<p>– Tanulják meg, hogy kivel van dolguk!</p>
<p>Boldizsár bá hasra feküdt a mohos parton s úgy pihente ki magát,
csendesen elnézve, hogy mit fundálnak már most a tatárok. Azt
kivehette, hogy azok most abban törik a fejüket, hogy megkerüljék a
tavat.</p>
<p>– Ilyen a buta ember, a ki nem járt a fehérvári collégiumba; nem
tanulta a geometriát! Azt gondolják, hogy ők engem megkeríthetnek:
holott nekem oda fel a hegytetőig csak egy fél-diametert kell
átballagnom; nekik pedig egy fél circulust. A ki nem ért a
mathesishez!</p>
<p>A tatárok azonban, úgy látszik, hogy más collegiumban járták ki
a primi anni philosophiát, mert egész bizonyosra indultak neki a
két oldalon való körülkerítésnek.</p>
<p>Boldizsár bá pedig, hogy annál jobban boszantsa őket, még
magasra feltartá előttük a turbát s megrázta, hogy hallják, hogy
csörög benne a pénz. Azok vonítottak, mint a farkasok a
malaczpecsenyére!</p>
<p>Az ezermester minden megerőltetés nélkül haladt egyenesen
felfelé a tulsó hegyoldalon; még nem is igen sietett. Hanem aztán
mikor felért a hegytetőre, akkor látta hüledezve, hogy micsoda
átkozott helyre jutott. A tulsó oldala ennek a hegynek egy meredek
sziklafal; alant rettenetes mélység, teledöntögetve óriási
kőcsompókkal: úgy néz ki a vidék, mintha itt bújt volna be az ördög
a pokolba, s aztán úgy össze-vissza hányta volna a bejáratot, hogy
utána ne találjanak. Semmiféle ösvény e lakatlan szakadékba
sehonnan nem vezet. <span class="pagenum"><a name="Page_9" id=
"Page_9">-9-</a></span></p>
<p>– No Boldizsár komám, innen szabadulj ki mostan, ha ezermester
vagy!</p>
<p>Erre számitottak bizonyosan a tatárok, a kiknek oláh vezetőik
voltak: azok árulták el előttük, hogy a merre az üldözött menekült,
arrafelé nincs a világnak kapuja: az a Csetátye Drakuluj.</p>
<h2>A CSETÁTYE DRAKULUJ.</h2>
<p>Jaj bizony, itt most egy kicsinyt repülni kell: a szabadulás nem
történik meg e nélkül, édes atyámfia! mondogatá magának Boldizsár
bá. Pedig még akkor nem is született Mongolfier, hogy az égből
leszállás mesterségét megtanítsa.</p>
<p>Szétnézett valami segítség után. Megtalálta. Egy szép, nagy,
sudár, fiatal jegenyefenyő volt a kezeügyében, a minek a lombos
ágai gyászfűz módjára lefelé csüggnek; azt kivágta a fejszéjével.
Alul a vastag végére rákötözte egy sing magasságra a turbát, arra
állítá a puskát, jól kiszámítva (Newton nélkül), hogy a mi
nehezebb, az megy lefelé estében előre; még felső ruháit is
levetette, azokat is a körül csavargatta. Akkor aztán kikeresett
egy pontot a hegyszakadék ormózatán, a hol a meredek szikla nemcsak
függélyesen áll a mélység felett, de még egy cseppet előre is
hajlik: oda czepelte a levágott fenyősudarat.</p>
<p>Mikor aztán a tatárok jöttek minden oldalról az erdőből nagy
rivalkodással feléje, hogy már most megfogják, akkor Boldizsár bá
ráült a levágott fára, mint a szánkóra, s aztán elkezdte azt a két
sarkával előre csusztatni a sziklapárkány felé, felsóhajtva az
egekre: «no, most pislants uram Jézus!» Egyszer aztán lebillent a
fenyőfa a párkányról s alázuhant emberestül, mindenestül a
mélységbe.</p>
<p>A tatárok elszörnyedve csapták össze az első lábaikat erre a
látványra: «ni, a bolond magyar, inkább elöli magát, mint hogy
elfogják!» <span class="pagenum"><a name="Page_10" id=
"Page_10">-10-</a></span></p>
<p>Dehogy is öli el! Ördöge van annak! Az alázuhanó fa röptében
olyan egyenesre állt, hogy a hegyes sudara fölfelé meredt s a
vastag vége ment előre úgy, hogy mire leért a völgybe, még meg is
állt a földben, belefuródva a hegyes csonkjával, mintha onnan nőtt
volna ki.</p>
<p>– No, ezt csináld utánam, kutyafejű! kiáltá fel onnan az ezer
meg ezer lábnyi mélységből Boldizsár bá, épkézláb szállva le a
repülő gépéről. De biz a tatárnak nem volt kedve eltanulni tőle ezt
a pokolra szállás mesterségét.</p>
<p>Ide alant lett volna hát már, a hozzájárulhatlan
hegyszakadékban: de hogyan már most tovább? mert nem jó a pokolban
lakni!</p>
<p>Felülről nézve is veszedelmes hely ez; mikor pedig benne van az
ember, sehogy sem érzi benne magát valami jól. A mi onnan felülről
csak morzsa, az itt koloncz, a mire dolog felmászni. A mikor pedig
felmászott az ember egy ilyen nagy kolonczra, hát akkor látja, hogy
észak felé a völgy egészen el van zárva meredek sziklafalakkal;
délfelé nyitottnak látszik, arra mosolyognak a Hargita ormai: ott
van Székelyország.</p>
<p>Csakhogy odáig még sok erdős hegyet kellene megmásznia; s ezek a
tatárok mindent megszálltak már. A mint ott a sziklapárkányon
meggyujtják a lármafát, végtül-végig minden hegyormon kigyulladnak
a jeltüzek: nehéz innen elvinni az irhát, de kivált a turbát.</p>
<p>«Azért mégis csak elvigyük mind a kettőt!»</p>
<p>Nagy szemfüleskedés mellett, fölfedezett az átelleni
hegyoldalban valami ösvényformát, a mi veszedelmes
sziklapárkányokon vezetett végig, a hol az ember, a tíz körmével a
sziklarepedésekhez nőtt rekettyébe kapaszkodva haladhat csak előre,
áthidalva vakmerő ugrásokkal az útját álló szakadékot s Istennek
ajánlva lelkét a lába alatt meginduló sziklagörgeteg
végigomlásánál: ez ám a «gőzsikló!»</p>
<p>Csaknem kész este volt már, mikorra Boldizsár bá a <span class=
"pagenum"><a name="Page_11" id="Page_11">-11-</a></span> Valle
Drákulujban odáig eljutott, a hol az kezd lefelé mélyedni,
összeszorulva egy keskeny vágányba, a hol csak egy ember fér
el.</p>
<p>De már ha olyan sötét lesz is, mint a szurok, innen mégis ki
kell szabadulni akárhogy. A szűk hegyvágány teli volt hóval. Az
ember csak azt koczkáztathatta, hogy valahol a fejetetejéig szakad
bele s soha ki nem jöhet belőle. Szánkó kéne ide! De miből faragni?
Nincs itt más fa, mint nyomorék törpe-fenyő, meg boróka; azért is
falra kellene elébb mászni.</p>
<p>Hát a mint legjobban tusakodik magában, csak jön ám fölfelé,
épen azon a szűk úton, a min menekülnie kellene, egy nagy bolond
medve, szörnyű mormogással. Még ki sem lehet térni az útjából.</p>
<p>– Ejnye, maczkó pajtás! zugolódék Boldizsár bá: hát már te is a
tatár zsoldjába álltál? Akkor csakugyan vége az erkölcsnek
Moldovában! De hogy nem alszol te ilyenkor, mint más becsületes
medve?</p>
<p>Hát biz a maczkó azért ébredt fel édesded álmából, a mit a
vízkeresztig el nem szokott hagyni, hogy a Boldizsárt üldöző
tatárok valahol egy barlangban letelepültek, tüzet raktak: az pedig
a medve téli rezidentiája volt. A felzavart fenevad azután
megugrott s most jön felfelé nagy bőszülten, a nyári pavillonját
keresni, az ott van a somberkes sziklaoldalban, látszik is a
szája.</p>
<p>A mint a maczkó megint embert látott maga előtt, elordítá magát
vérivó kedvében, s két hátulsó lábaira állva, rohant neki nagy
fogcsattogással.</p>
<p>– No csak ne egyél meg! Mert bizony furcsa formában várnám be az
itélet napját! Nem is tudom, hogy feltámad-e a medveczukor?</p>
<p>S azzal kegyetlenül a fejéhez csapta a vas turbát a medvének
Boldizsár bá, s míg az nagy haraggal a vasládát ölelte át, az alatt
ő igazi székely tempóval odaugrék hozzá s úgy eltrafálta a hosszú
késével a medvének a szivét, hogy az még csak búcsút venni sem ért
rá ettől a szép világtól. <span class="pagenum"><a name="Page_12"
id="Page_12">-12-</a></span></p>
<p>Ennek hát megadta a magáét! De ez még mind nem volt ám elég az
üdvösségre. Mert a mint a medve megszünt ordítani, rákezdték
odalenn a mély útban mások.</p>
<p>Azt is megtudta, hogy kicsodák. Magától a medvétől. Annak a
bőrébe bele volt akadva három nyílvessző: azt a tatárok lőtték bele
futtában, az egyik talpa össze is volt égve, a mint a tüzükön
keresztül gázolt. Ime azok tehát már jönnek felfelé. Éppen a medve
mutatta meg nekik az utat. Hallik onnan alulról a rikongatásuk.</p>
<p>No most mihez kezdjünk? Visszamenni a Valle Drákulujba, annyi,
mint az egérfogóba belemenni. Amott fenn a sziklaoldalban van a
medvének a nyári barlangja, oda jó lesz elbujni.</p>
<p>De még a megölt medvét is fel kell oda vontatni akárhogy!</p>
<p>Miért? Azért!</p>
<p>Izzadságos munka volt az. A medve nyomott három mázsát. De mégis
csak felvonszolta az odúig.</p>
<p>Igen bizony, de ha a tatárok ideérnek, meglátják a
csizmanyomokat a hóban, s a milyen éles eszük van, még kitalálják,
hogy a medve nem hord csizmát; ember van ott az odúban.</p>
<p>Azt tette hát, hogy lenyiszálta a medvének a két hátulsó lábát s
azt a két kezébe fogva, visszament vele egész addig a helyig, a hol
megölte a vadat, s onnan kezdve aztán háttal, mint a rák,
lépegetett négykézláb visszafelé; minden csizmanyomot gondosan
letaposva a szélesebb medvetalppal, a meddig csak a hó tartott.</p>
<p>Most aztán, ha jön a tatár, a mennyi tudománya van,
kifundálhatja belőle, hogy itt a medve összeakadt egy emberrel; azt
megölte, felvitte a barlangjába és azóta meg is ette.</p>
<p>Egészen így történt.</p>
<p>A mint a tatárok feljöttek égő szurokfenyő-fáklyákkal a szoros
útban, a medve nyomán, s rátaláltak a tusa helyére, a hol a
medvenyom és a csizmanyom összetalálkozott s <span class=
"pagenum"><a name="Page_13" id="Page_13">-13-</a></span> egy
vértócsában veszett el: ott megálltak tanácsot tartani.</p>
<p>Egy nehány fiatal legény vállalkozott rá, hogy felmegy a barlang
szájáig, megnézi, hogy mi van benne?</p>
<p>Ha a medve odavitte az üldözött székelyt, akkor a hátára kötött
turbát is odavitte. Meg kell azt ott kapni.</p>
<p>Csakhogy a barlanghoz vivő, mély vágányú út olyan keskeny volt,
hogy azon egyszerre csak egy tatár hághatott fel.</p>
<p>Hát, a mint az első tatár közelért a lyukhoz, Boldizsár bá
egyszerre kidugta rajta a medvének a fejét, s maga olyat ordított
hozzá, hogy az bevált akármiféle bassista medve solo-énekének.</p>
<p>A tatárok hanyathomlok bukfenczeztek vissza a szűk ösvényről s
azt a hírt vitték a többieknek, hogy két medve van odafenn: a
nősténye ordított, a kanja csak a fogát vicsorgatta.</p>
<p>Ezeket pedig vérmedvéknek híják, a kik már embert ettek: ezekkel
nem jó komázni.</p>
<p>A tatárok ismét tanácsot ültek. Boldizsár bá egész kényelemmel
hallgatta ki őket onnan a medvepáholyból. Ezermester ne tudna
tatárul?</p>
<p>Abban állapodtak meg, hogy ma már, sötét éjjel nem ostromolják
meg a medvebarlangot alulról; hanem holnap, ha világos lesz,
visszajönnek, fölülről kötélen egyet maguk közül a barlang szádáig
lebocsátanak, az mindenféle nyers cziherrel telehányja a
medvebarlangot. Akkor aztán a czihert égő nyilakkal felgyujtják s a
medve vagy ott fullad, vagy kiugrik: övék lesz a barlang. Ha
megette is a medve a székelyt, de nem ette meg a pénzes turbát.</p>
<p>– Ejnye, no bizony ezt ugyan jól kitaláltátok, eszem az anyátok!
mondá magában Boldizsár bá, megértve a gonosz stratagémát. S ismét
szélyelnézdegélt maga körül, hogy kitől lehetne itt segítséget
kérni? Nem voltak ott, csak hárman. Először ő maga, azután a
kőszikla, azután <span class="pagenum"><a name="Page_14" id=
"Page_14">-14-</a></span> meg a hó. Mire menjen harmadmagával annyi
kegyetlen tatár ellen?</p>
<p>Azok pedig nem tágítottak: úgy látszik, komolyan vették az
ostromzárlatot. Boldizsár bá egész jól láthatta a csillagvizsgáló
toronyból, hogy alant a völgyben tüzeket raknak hosszú sorban
végig, azok ott akarnak sütkérezni hajnalig: szökve sem lehetne
közöttük elsurranni, úgy bevilágítják az egész völgyet. Még a
danolásuk is felhallatszik idáig: a pogányok danolni szoktak éjjel
a táborban, hogy el ne aludjanak.</p>
<p>«Mi pedig nem vagyunk, csak hárman: én magam, a kőszikla, meg a
hó!»</p>
<p>Hohó! Hisz ez több, mint elég! Itt van a hó! Ez az igazi jó
barát! De még egy másik jó barát is érkezett: a szél; ez meg épen
derék czimbora, mikor úgy maga jószántából elkezd fujni, aztán
hordja a havat, csak úgy sziporkázik tőle a sziklák párkánya!</p>
<p>«Hadd szóljak már most veletek egy szót, édes vendégeim!» mondá
Boldizsár bá s előbujva a medveodúból, csinált a két markával egy
kis hólapdát, azt tovább hentergette a hóban, míg akkorára megnőtt,
mint egy hordó, még előbbre görgette maga előtt, a míg lett belőle
egy nagy hordó. Mikor aztán egyszer kijutott vele a keskeny
sziklavágányból, a hol elkezdődött a völgy öblösödni: ott
hatalmasan nekilódítá a hógömböt a meredélynek. Ment az aztán a
maga eszétől nagy sebességgel alá, egyre töméntelenebbé nőve az
útjában felszedett hótömegektől: nagy robaj támadt utána, recsegtek
az útjába eső fák, a miket kitördelt, míg végre egy mennydörgő
zuhanással tölté be a völgyet, a mitől még idefönn is megrázkódtak
a sziklák.</p>
<p>«Ez tiszta munka volt!» mondá Boldizsár bá, a mint széttekintett
s látta, hogy a völgyben egy tűz sem ég már sehol. Azokat mind
eltemette a hógörgeteg; de még a kik körülöttük aludtak, azok is
furcsául fognak majd elbámulni, mikor fölébrednek s akkor látják,
hogy a másvilágon vannak. <span class="pagenum"><a name="Page_15"
id="Page_15">-15-</a></span></p>
<p>No már mostan szabad az út. A görgeteg még simára seperte az
egész csuszkapályát. Már most csak még egy szánkó volna! De hát,
hogy ne volna, mikor van? Gyere maczkó! Menjünk szánkázni!
Boldizsár bá előczepelte a megölt medvét; a két hátulsó lába közé
odakötözte a turbát, széles háta volt a medvének, jobb
szánkófeneket építeni sem lehetne: ő maga ráült a hasára s
megkapaszkodott a két lőcsben, a medve két első lábában; a maczkó
feje volt a szánkó orra, az ő saját csizmasarkai a talpkötő
dörzsfék s egyúttal kormányrúd: csakúgy repült az a bomlott jármű a
sík, csapinós vágányon alá, át is ugrott röptében egy-egy
szakadékot, a mibe veszedelmes dolog lett volna beleesni; de még
azután is iramodott előre, a mikor leért a völgybe, a veszedelmes
nekilódulástól: úgy, hogy Boldizsár bának még a süvege is lemaradt
a fejéről a nagy röpülésben; de nem ért rá felvenni, inkább veszni
hagyta: azzal is egy gonddal kevesebb.</p>
<p>Hanem a mint a medveszánkó végre megállt, beletúrva az orrát a
hófuvatba, akkor látta Boldizsár bá, hogy ott lehetett hajdan a
tatárcsapat főhadiszállása, a lófarkas mundzuknak csak a buzogányos
vége áll ki még a hóból. Laknak oda alant egynehányan! De azokat ő
nem sietett kiásni, hanem leszállva a szánkójáról, szétnézett, hogy
merre tágasabb a világ? hová lettek a tatárok?</p>
<p>A tatárok nagy része, a kit a hógörgeteg a völgyben nem kapott,
nagy lármázást mívelt odafenn az erdőben; a lovaik mind meg voltak
bolondulva a rémülettől: elég dolguk volt azoknak a megfékezésével;
azoknak nem is lesz egyhamar kedvük megint ide a völgybe lejönni.
Hanem tova egy magaslaton mégis látott Boldizsár bá egy lovon ülő
alakot, a ki iránt semmi kétsége nem lehetett, a hegyes prémes
süvege, a kurta lompos bundája, meg a hegyes dárdája messziről
hirdette nemesi származását.</p>
<p>Ennek a háta mögött ugyan szép csendesen elosonhatott volna
Boldizsár bá; mert ez nagy bölcsen hátat fordított a zimankós
szélnek s úgy belehuzta magát a bunda <span class=
"pagenum"><a name="Page_16" id="Page_16">-16-</a></span>
gallérjába, hogy az orra sem látszott ki belőle; hanem hát
Boldizsár bá azt tartá, hogy nem illik az embernek jó nap kivánás
nélkül elmenni az idegen úr mellett, s odajárulván, azt mondá a
tatárnak:</p>
<p>– Ugyan édes atyámfia, nem adnád nekem ide kölcsön a lovadat,
meg a bundádat holnaputánig? utolsó torjai vásárkor visszahozom.
Hanem ezt csak azután mondta neki, a mikor már a fejszéjével
hátulról úgy fejbe kollintotta, hogy a tatár keresztül esett a lova
fején, s nem is mondott neki ellent: kiadván lelkét.</p>
<p>Boldizsár bá aztán lehuzta a nyakából a bundát s saját vállára
keríté, a prémes süveget is a fejébe tette: «e bizony nem is rossz
csere volt: hiuzbőr a préme; az enyimé csak farkasbőr volt». Azután
a tatár lónak valamit súgott a fülébe, az egyik orralikát befogta,
a másikba belefújt, a mitől az olyan kezes lett, hogy felhagyta
ülni a hátára; pedig különben az ilyen tatár ló hamis: nem veszi
fel az idegent; vagy ha felveszi, aztán oda viszi, a hová az nem
akar, a társai közé, haza.</p>
<p>Az ezermester ennek is ismerte a babonáját. A paripa engedelmes
lett s ügetett előre.</p>
<p>Még egy másik tatár előőrsöt is talált Boldizsár bá az útjában,
de már arra messziről rákiáltott: «majd nem alszol! de kinyitod a
szemed, álmos kutya! Megállj, majd adok a nogajkával!» Az a jámbor
még meg is kinálta a kulacsával, csak ne haragudjék. Boldizsár bá
megtartotta a kulacsot: jó lengyel pálinka volt benne; szükség lesz
arra ebben a hidegben.</p>
<p>Így aztán minden akadály nélkül kijutott a tatárok kelepczéjéből
s virradóra ott volt a gyergyói havasokon: onnantúl aztán nem is
üldözte még a madár sem, délig emberrel sem találkozott. Minden jó
lett volna már, csak olyan nagyon éhes ne lett volna. Bánta
szörnyen, hogy el nem hozta magával a medve toppancsát, milyen jó
volna az most sülve!</p>
<p>De hát jó az Isten! Akkor ád, a mikor nincs. Délben <span class=
"pagenum"><a name="Page_17" id="Page_17">-17-</a></span> Boldizsár
bá egy pakulár gunyhóhoz jutott, ott épen sajtot öntöttek. Hatan
voltak a legények; a mint a lovas tatár alakot a hosszú dárdával
megpillantották, hatan hétfelé szaladtak, vendelyt, túrót ottan
hagytak; még egy juhászbundát is martalékul felejtettek.</p>
<p>Boldizsár bá aztán leszállván a lováról, elébb kegyesen
elimádkozá, hogy «a ki ételt, italt adott, annak neve legyen
áldott!» s aztán kegyetlenül megtömte a horpaszait a túróval,
nagyokat nyakalt rá a savóból, s azzal, mint a ki a dolgát jól
végezé, leheveredék a juhászbundára s olyan jót aludt, hogy mikor
fölébredt, alig tudta a szeme pilláit felnyitni, úgy le voltak
fagyva.</p>
<p>Aztán folytatta az útját az ismerős tájékon. Itt már ismerte a
dörgést: a falu nevét is tudta, a mi ott szemközt jön. Azaz, hogy
nem a falu, hanem csak a népe. A megriadt pakulárok fellármázták a
lakosságot, hogy «jön a tatár!» S most az nagy énekszóval, templomi
zászlókkal processiózik eléje, hogy kegyelmesen fogadja a rettegett
pusztítót.</p>
<p>– Ejnye, rusnya békák! rivalt rájuk mérgesen Boldizsár bá, hát
már engem sem ismertek? Nem látjátok, hogy én vagyok Csernátonból a
Boldizsár bá? Én nem hoztam nektek semmit: csak a tatárt a hátamon;
de azt ne a vasvilla nyelével, hanem a hegyes végével
köszöntgessétek: látszik, hogy nektek is csak asszony volt az
anyátok, mint az oláhoknak, nem pedig amazon, mint a csiki
székelyeknek! No, majd ha nagyon megijedtek, jöjjetek utánam: én
megbátorítlak.</p>
<h2>A MIKÓ-UJVÁRI ÁGYÚK.</h2>
<p>Hogy a gyergyói székelyeket miként eszelte fel Boldizsár bá, meg
a nagy veszedelem a határon átözönlő tatárok elfogadására? azt
megirtuk egy másik könyvben. Itt történt az, hogy az asszonyok is
fegyvert fogtak, Apor Andrásné, <span class="pagenum"><a name=
"Page_18" id="Page_18">-18-</a></span> Cserei Györgyné előkelő
urasszonyok vezetése alatt, az ellenséggel szembeszálltak, a
férfiakkal versenyt hadakoztak; itt örökíté meg hirét-nevét a hős
Puskás Kalára, ki jó reményben levő állapotja mellett, mégis kiment
az ütközetbe, s naphosszant harczolva, hét tatárnak kioltá élete
mécsét s azzal hazament estére és szült három fiut. – Igaz történet
ez; a tatárhalom a bizonysága, a hol ezerhétszáz tatárnak a csontja
porladozik, a kiket tűz, vas, asszonykéz és lezudított tóvíz
rakásra ölt a Szárhegy szorosában.</p>
<p>Ez a veszedelem tehát el lett fordítva Mikó-Ujváráról, mely a
tatároknak innen leghamarább esett volna utjában, de hátra volt a
másik, az ojtozi szoroson betörő tatárhad, a melyik Csikot,
Háromszéket elözönlötte! ez ugyan csak később fog megérkezni, de
bizonyosan megjön, azt már tudta az ezermester, nem is a lelkektől,
hanem a saját esze járásából. Hogy a tatár, miután az erdélyi
hadsereget, fővezérestül együtt elfogta Lengyelországban a szultán
parancsából, ottan meg nem áll, hanem majd nekiesik a védtelenül
hagyott Erdélynek s azt véges-végig pusztítja, de még
Magyarországba is áttör.</p>
<p>Mert hát ilyen kegyes urunk volt nekünk a szultán, a kinek
árnyékában oly soká pihentünk. Ha szép engedelmesen megvittük neki
az adót jó pénzben, ha vezéreinek megkentük a markát, ha szépen
arczraborultunk előtte s megcsókoltuk a kaftánja szélét, meg ha
seregestül megjelentünk a táborában hadainak számát szaporítani s
elég ennivalót is hoztunk magunkkal, hát akkor megdicsért
bennünket, adott játékszereket is, a mikkel játszhassunk idehaza.
De hogyha valami olyanra bátorkodtunk vetni a fejünket, a mi ő neki
nem tetszett, fogott egy korbácsot s úgy végigvert rajtunk vele,
csak úgy repedt a bőrünk. Ez a korbács pedig mindig ott lógott az
ajtófélen: ez volt a krimiai tatárság. A szultánnak csak intenie
kellett: «indulj meg korbács!» s az leszállt magától s paskolt, míg
bele nem fáradt. S ha megunta a szultán a játszásunkat,
<span class="pagenum"><a name="Page_19" id=
"Page_19">-19-</a></span> elvette a játékszereinket, tömlöczbe
csukatta a nagy embereinket, a kiket ő maga ruházott fel koronával,
fejedelemsüveggel.</p>
<p>Boldizsár bá tudta, hogy ez így volt mindig, most is így
lesz.</p>
<p>Azért ugyan igyekezett a legegyenesebb uton haza jutni
Mikó-Ujvárra. Ott is nagy szükség lesz ő reá.</p>
<p>Mikó-Ujvár ott feküdt Csikszereda fölött, de ez nem a mostani,
az sokkal nagyobb és fényesebb volt. A gazdag Mikó Ferencz építteté
azt, a ki nagy becsületben állt mind Bethlen Gábor, mind I. Rákóczy
fejedelem előtt. A temetésénél még a fejedelem és a
fejedelemasszony is kisérték a halottas szekerét, pedig unitárius
volt. A várat aztán az egyetlen fia, József örökölte, a ki megint
oly szerencsétlenül járt, hogy a lakodalma napján a lovai
megbokrosodtak az üdvlövöldözéstől, a szekeret felborították; –
neki magának a nyaka törött, a szép felesége, Macskási Ilka,
menyasszonyi koszoruval marada özvegyen. Nem soká maradt úgy,
nagyhamar rátalált a vidék legdaliásabb leventéje, a harczban és
békében egyaránt előkelő «primor» Damokos Tamás, ex genere Nyujtód.
Mikó-Ujvár, a gyermektelen elhalt Mikó József után törvény szerint
a fejedelemre szállt volna, de I. Rákóczy meghagyta azt az
özvegynél. Itt tartotta azután székhelyét Damokos Tamás, a ki
főkapitány vala Csikban.</p>
<p>Rövid idő mulva II-ik Rákóczy György következett az erdélyi
nagyfejedelmi trónra: a legszebben virágzó kis országot vette át, a
mi mindennel bővelkedett, a mivel csak jó kedvében megáldhat az
Isten egy országot. De Rákóczy mindezzel nem érte be, furdalták a
máját a nagyravágyás férgei. Elhagyta magával hitetni holmi
elégedetlen lengyel főurak által, hogy őt a lengyelek nagyon
kivánják királynak a mostani helyett: ohajtanak egy országgá lenni
a kis Erdélylyel. Elhitte nekik és felült. Összeszedte a szép vitéz
erdélyi sereget; se kérdett, se hallott, berontott Lengyelországba
s egész Krakkóig ment, <span class="pagenum"><a name="Page_20" id=
"Page_20">-20-</a></span> azt el is foglalta, mert szép vitéz
serege volt együtt… Az öreg apó onnan Stambulból hiába kiabált
utána: «megállj gyerek! mert biz a fenekedre verek!» hallatlanná
tette a szót, csak előre igyekezett. Mikor aztán ott volt
Krakkóban, akkor vette észre, hogy nem jó helyen jár; nem várják őt
itten se a főpapok, se a főnemesek, se a diæta, hogy megkoronázzák.
Akkor aztán már ment volna vissza, ha lehetett volna; – de már a
hátán volt a nagyapó korbácsa. Kétszázezer tatár állta el az utját
Erdélyország felől. Maga aztán aláirta a legcsufosabb capitulatiót,
a mi alatt csak valaha fejedelem neve pironkodott s egy
oldalugrással elmenekült Magyarország felé. A szép erdélyi hadsereg
pedig, köröskörül fogva a lengyel király, a tatár khán, meg a
szepesi sztaroszta hadseregeitől, agyonéhezve, fáradva; a tél
viharától a mezőn meglepetve: vezérestül együtt fogságra jutott a
legkegyetlenebb ellenség, a tatár khán kezébe. – Ez azonban még nem
volt elég a pogánynak: a mint az erdélyi vitézek táborát elvitte
Krimiába, betört minden oldalról Erdélybe: oda voltak a legjobb
vitézek; nem volt kit szembeállítani a gyilkos csordával, a kit
annyiszor visszavertek a székelyek. – Végig pusztított a rabló had
az egész országon, égetve, rombolva, s a nép szinét-javát
szőrpányvára füzve. Kilenczvenötezer férfit hajtottak el Erdélyből
Krimiába. Ugyanannyi asszonyszív vérzett idehaza miattuk.</p>
<p>Biz ez nem igen szép történet; de hát előre kell bocsátanunk,
hogy az ezután következőket hozzáépíthessük.</p>
<p>Mikor Boldizsár bá, a tatárkölcsönözte lovával megérkezék
Mikóvárra: még akkor senki sem tudott semmit a nagy gyászról, hogy
az egész erdélyi hadsereg hadi fogságba esett. Nem is álmodott
erről senki. Boldizsár még a fegyverlerakás előtt menekült el, s
olyan gyorsan vágtatott éjjel-nappal, lóhalálában, hogy még a madár
sem előzhette volna meg.</p>
<p>Ő volt tehát a legelső gyászhirnök, a ki Ilka asszonynyal
tudatta a hős Damokos Tamás szomorú végzetét. <span class=
"pagenum"><a name="Page_21" id="Page_21">-21-</a></span></p>
<p>– Gyászholló vagyok, galambom: szegény raburadnak izenetét
hozom.</p>
<p>S azzal elmondá neki, hogy mit izent Damokos Tamás nagy
veszedelméből s átadá neki a pénzzel telt turbát, a kulcsával
együtt.</p>
<p>Ilka sirva fakadt erre a gyászhirre, s kezét tördelé
kétségbeestében.</p>
<p>– Jaj, édes mézem, ne kezdj most a siráshoz: nem érünk most
arra, hagyjuk ezt tavaszra, mikor jobban ideje lesz. Ne félj:
nincsen még semmi baja az uradnak. Hadi fogságba elviszik; nem
bántják: tudják, hogy főkapitány, nagyon megbecsülik; sok
váltságdijat várnak érte. A váltságdijat ime elhoztam magammal. Itt
van, egy rakáson. Most már csak az lenne a nagy baj, ha valahogy,
valami réven ez a pénz elsikkadna: mert akkor ugyan ott veszne
Krimiában a jó Damokos Tamás urunk.</p>
<p>Az asszony letörülte a könyeit s azt mondá Boldizsár bának, hogy
nem fog hát többet sirni, a míg egyéb dolga lesz: mondja meg, mit
tegyen?</p>
<p>– Hát legelőbb is arra kell gondolnunk, hogy ezt a Mikó várát
úgy megvédelmezzük, hogy a tatár el ne foglalhassa.</p>
<p>– Én Istenem! Hisz ez a Mikóvár nem erős vár.</p>
<p>– Majd erőssé tegyük. Te már azt csak bizd rám, édes
hugomasszony. Én mindenről gondoskodom, te csak azután láss, hogy
legyen a hadi népségnek mit enni. Az asszonyok süssenek, főzzenek,
a papok imádkozzanak, a többit majd előteremtem én.</p>
<p>Biz azt a Mikó-Ujvárát nem nevezték hajdanában erős várnak, mert
még csak valamely hegytetőn sem büszkélkedik, a minek a három
oldala megmászhatatlan, a negyedik pedig bevehetetlen; hanem ott
fekszik a sikság közepén, négyszögletre kiépítve, inkább csak
várkastély, vendégelfogadásra, nem ellenség visszaverésére. Van
ugyan egy kis gyarló bástyája s azt vizárok veszi körül, de az a
viz fenékig befagy, ott megy át rajta a tatár, a hol akar s vasfejű
<span class="pagenum"><a name="Page_22" id=
"Page_22">-22-</a></span> gerendákkal rést tör a falon, akármilyen
vitézül védi magát a benszorult népség.</p>
<p>Immár a szegény illyefalvi székelyek is így jártak. Öt napig
védelmezték magukat a kis várukban a tengersokaságú tatár ellen,
akkor rájuk döntötték a sánczot, a kiket le nem vágtak belőlük,
mind elhurczolták rabságra, nem maradt meg az egész városból több
egy gyermeknél, a ki a folyam partja alá elbujt.</p>
<p>Az illyefalvi nagy veszedelemnek a hire csak egy héttel később
érkezett meg Mikó-Ujvárra, mint Czirjék Boldizsár hadnagy. De ez a
hét nem mult el hiába.</p>
<p>A kapitány távollétében ő volt a parancsnok, neki
engedelmeskedett a nép apraja-örege. Jól mondám: mert csak az
apraja, meg az örege volt otthon; a derék sereg, a férfihad el volt
már fogva.</p>
<p>Azért csak összegyüjtött egy védő csapatot Boldizsár bá: minden
öreg mellé egy sihedert; aztán kifundálta a hadi taktikát, a négy
legöregebb pixidáriussal. (A «lófő» mind ott maradt a
táborral.)</p>
<p>– Nem úgy csináljuk ám a dolgunkat, a hogy a jó becsületes
illyefalvai atyánkfiai tették: hogy közel ereszszük a falainkhoz a
tatárt, a honnan kanóczos nyilakkal ránk gyujthatja a tetőt,
kiszedheti a szemünk szőrét; hanem azon leszünk, hogy távol tartsuk
őket a testünktől. Innen is, tul is Csik-Szereda előtt nagy
földvárat hányunk, s akár szembe, akár hátul támad ránk az
ellenség, úgy leágyúzzuk, hogy a szeme is szikrát hány bele.</p>
<p>– Leágyúznók ám, ha volna mivel? mondá Mihály bá, a legvénebb
puskás. De az a négy réztaraczk, a mi a nagyasszony kastélyában
van, csak lakodalmas nép elejbe puffogatni való.</p>
<p>– Már pedig én nekem huszonnégy ágyú kell.</p>
<p>– Ha csak a földből nem nő ki?</p>
<p>– Hát igenis, hogy onnan nő ki! Mire való ez a szép veresfenyő
erdő? Semmi szégyen se lesz az a tatárnak, ha mi fa-ágyúval
lövöldözünk belé. <span class="pagenum"><a name="Page_23" id=
"Page_23">-23-</a></span></p>
<p>Az öregek csóválták a fejüket; de tudták, hogy Boldizsár bá
ezermester; hát csak engedtek a parancsolatjának. Levágták a
huszonnégy szál fát, s azokkal a nagy fúrókkal, a mik a bányaviz
szivattyucsöveihez valók, végig fúrták valamennyit.</p>
<p>– De már most, hogy lövünk mi ebből? aggóskodék Mihály bá; hisz
az elől-hátul lukas. Ezt ha elsütjük, akkorát fog lőni hátrafelé,
mint a mekkorát előre. De hogyan is süssük el? hisz ha az oldalán
gyujtó lyukat furunk: akkor az egész csövet az első lövés kétfelé
repeszti.</p>
<p>– Majd lesz annak módja! Nyugtatá Boldizsár. Ugy-e bár, ha a
puskád csöve tele megy homokkal elől a szájánál, hát akkor a
töltés, inkább, hogysem azt az ezernyi homokszemet egyenkint
kitologassa, kapja magát, szétveti a puskád csövét az agyánál. No
hát! Ennek a faágyúnak a hátulsó likán előbb bedugjuk a golyókkal,
szegekkel, vagdalt ólommal, s más efféle csemegékkel tele zacskót;
utána a puskaporos zacskót; azután pedig betömjük azt, mentül
lazábban száraz homokkal. Nem lesz annak a homoknak semmi baja a
lövés után. Az ágyút pedig aképen sütjük el, hogy egy ember oda
tart egy megtüzesített végű kopját a tömő homokhoz, a másik egy
pőrölylyel ráüt a kopjanyél tulsó végére, s mingyárt kész lesz a
durranás.</p>
<p>Hej, ha tudta volna Boldizsár bá, hogy ő találta ki a hátultöltő
czindnádel fegyvernek a fortélyát!</p>
<p>Még azután a faágyúkat belül kibéllelte összegöngyölített vas
pléhvel, kívül behuzatta nyers ökörbőrrel, s megpántoltatta
vasabroncsokkal, hogy annál jobban szolgáljanak.</p>
<p>De már most puskapor is kéne, ahhoz pedig malom kell.</p>
<p>Hogyan fundálta ki, hogyan nem, én azt meg nem mondom; de végre
azt is csak előállítá Boldizsár bá. Puskaport is fábrikált ő; még
pedig nem feketét, hanem fehéret: azt mondta, hogy ez azért jobb,
mert nincs olyan erős tüze, nem gyujtja meg az ágyút. <span class=
"pagenum"><a name="Page_24" id="Page_24">-24-</a></span></p>
<p>Akkor aztán elhelyezteté a maga ágyúit a földből hányt
bástyákra, s azt mondta, hogy «no már most nem bánom, ha jön is az
a tatár».</p>
<p>Az pedig jött; jó orra volt: megszagolta, hogy Csik-Szeredán jó
préda vár reá, csak Mikóujvárával kell neki elbánni: az pedig
félagyarára is kevés.</p>
<p>A tatár nem hordott magával ágyút: nem is értett hozzá. A
sokaságában volt az ereje, a kegyetlenségében a hatalma;
gyorsaságában a veszedelmes volta. Egyenesen vágott keresztül a
rengeteg erdőn, a mi utját állta, utczát taroltatva maga előtt az
előre hajtott foglyaival.</p>
<p>Csak úgy feketéllett a mező a hegyes süvegeiktől, mikor a
porfelleg elszállt, a mit maguk előtt vertek. Mint a szélvész, oly
sebesen jöttek.</p>
<p>– De majd visszafelé milyen gyorsan fogtok menni! Mondá
Boldizsár bá s jó közelre beváratta őket. – Azok fel sem vették azt
a kis földturást ott a sikságon s lóháton akartak rajta
átgázolni.</p>
<p>Mikor aztán jó közel jöttek, egy parittya vetésre: akkor
megszólaltatott ellenük Boldizsár bá egy pár ágyút.</p>
<p>Bevált biz az! A faágyúk jól szuperáltak. A szeges zsák, meg a
lánczos golyóbisok csunya felköszöntést adtak a tatárnak. Szokás
szerint megrőkönyödének s rögtön hátat fordítottak. A murzáik
azonban korbácscsal terelték ismét össze a csapatjaikat s
pokolébresztő nagy zsivajjal zudíták tömegestől a lovasságukat a
földsáncz ellen.</p>
<p>Most aztán tíz szörnyeteg okádta egyszere a sárkánytüzet a
fejeikre: egész pusztulás lett bennük; s nehogy valami kétségük
legyen az iránt, hogy mi az odahátul? alig mult el egy
felfohászkodás, Boldizsár bá mind a tizenkét ágyúval odacserdített
közéjük.</p>
<p>Nem ettek ilyet a tatárok még soha.</p>
<p>Azok ott ördögökkel vannak.</p>
<p>A tatár vezér nagyon megszégyenlé magát a kudarczon s elővéve
szokott taktikáját, egy csoportot az erdőn keresztül <span class=
"pagenum"><a name="Page_25" id="Page_25">-25-</a></span> a
székelyek megkerülésére küldött. Mindig így szokták azt, kozákok,
tatárok: a kik együtt járnak.</p>
<p>Az illyefalvai siralmas krónika is így énekli:</p>
<div class="poem">
<div class="stanza"><span class="i0">«Kozák kurtány falat
vágja,<br /></span> <span class="i0">Tatár tüzét ránk
bocsátja.»<br /></span></div>
</div>
<p>A vad nép nyílzáporral szokja messziről megtámadni, sebbe
ejteni, lángba borítani az ellensége hadsorát és várát: az egész
kedvük ellenére volt, hogy a másiknak meg olyan lövő szerszáma
legyen, a mi az ő tegzénél messzebb hord. Pedig bizony a
csikszeredai ágyúk sem voltak különb fegyverek a
számszerijjnál.</p>
<p>A míg a kerülő csapat az átelleni völgy felől alászállt: addig a
szemközt álló tatárok csak abban mesterkedtek, hogy egyes vitézeik
előre nyargaltak, vitézi párbajra hivogatni fel a székely daliákat.
Kár, hogy olyan közel egyik sem hozta a képes felét, hogy Boldizsár
bá a kovás puskájával megtisztelhette volna. (Hiszen volna csak
itthon Damokos Tamás, majd megmutatná az tinektek, hogy hány mázsát
nyom egy font vas, mikor kardnak van lapítva! De hát nem voltak itt
a daliák, csak a bölcseséghez kellett folyamodni.)</p>
<p>Odafenn a vár sánczain az asszonysereg állt őrt, szemfüleskedve
mindenfelé. Damokosné meg künn a bástyaszegleten egész ökröt
süttetett, bort üttetett csapra, hogy a tatárok láthassák, mily
bővében vannak az ostromoltak mindennek: a gyerkőczök sem maradtak
dologtalan, hordták az ételt, italt a harczoló csapatoknak.</p>
<p>Az őrtálló csapatok hamar észre is vevék, hogy az új erdő
vágásan keresztül ugyancsak nyomakodik előre egy tatár csapat a
város megkerülésére s jelt adának idejekorán Boldizsárnak. A
hadnagy azonnal utasítást adott az alhadnagyának, ki a tulsó
sánczban vigyázott. Ez pedig Mihály bá volt. A hátulsó sáncz pedig
úgy el volt rejtve gyalogfenyő-bokrokkal, hogy abból semmi sem
látszott: a közeledő gyümölcsös kertnek nézhette. <span class=
"pagenum"><a name="Page_26" id="Page_26">-26-</a></span></p>
<p>A megkerülő tatár csapat lármafával adott jelt a hegytetőről a
tábornak, s akkor egyszerre támadtak minden oldalról a mikóvári
sánczok ellen, a mikor aztán lett olyan nagy ágyúzás, hogy három
mértföldnyi kerületben minden vad elszaladt az erdőből. De nem csak
a vad, a tatár is elszaladt, a ki ott nem maradt. A gonosz pogány
had véres fejjel lett visszaverve Mikóvár alul, pedig csak öreg
emberek és suhanczok álltak vele szemközt: fából csinált ágyúk
dörögtek ellenük.</p>
<p>A murza maga rohant utoljára a Boldizsár bá által védett sáncz
ellen, a mundzukos lófarkat kezébe ragadva, s nem törődve az ellene
szórt tört patkódarabokkal, miket zsákszámra okádának a faágyúk. –
Ekkor azonban egy ilyen fenyőfa-csatakigyó azt a tréfát mivelte,
hogy nagyon erős lőportöltést kapván, a kartácscsal együtt magát az
ágyú béllését, az összegöngyölt pléhcsövet is kilőtte a csőből, s
az mint valami röpülő tüzes sárkány, úgy szállt nagy süvöltve a
tatárok közé. – Ez már nagyon erős argumentum volt! A hol már az
ágyút is ellövik az emberre: ott nem lehet megmaradni! A murza a
hátára kapta a pajzsát, s úgy elfutott ijedtében, hogy a saját
hivei sem érték éjszakánál elébb utól.</p>
<p>Boldizsár bá azonban jól tudta azt, hogy mikor valaki a tatárt
egyszer megverte, akkor még ne tartson «Te Deum laudamust», mert az
annak még nem elég. Nappal megfutott, éjszaka visszatér: s iszonyú
boszút áll. Kétszer kell a tatárnak a fejére ütni, mert az különben
be nem veszi a tanácsot.</p>
<p>A mint leszállt az éjszaka, sötét felleges idő lett: Boldizsár
bá kiválogatott százat a legjobb lábú ficzkók közül; azoknak a
számára készített óriási nagy fakardokat, mikor aztán már nagyon
sötét volt, akkor levezette őket egész a táborba szállt
tatárseregig. Ott az erdő oltalmában valamennyinek a képét, meg a
fapallosát bekente valami ördöngös zsírral, a mitől az ábrázat és
kard úgy fénylett a sötétben, mintha tűzből volna. <span class=
"pagenum"><a name="Page_27" id="Page_27">-27-</a></span></p>
<p>«No most rajta, hopp a Jézus nevével! Szűz Mária hírével!»</p>
<p>A tüzes arczú alakok, a lángoló kardokkal nagy sivalkodás
mellett rohanának a fáradtan elpihent tatárokra; azok meg, mint a
kiket az ördögök szálltak meg, olyan rémüléssel kavarodtak fel erre
a túlvilági rémek támadására, s egymást gázolták el a nagy
szaladásban.</p>
<p>Boldizsár bá fakardos suhanczai még jobban megverték a tatárt
másodszor is, mint a hogy a faágyus aggastyánai.</p>
<p>– No már most énekelhetünk egyet, kedveskéim! mondá Czirjék
Boldizsár a sivó-rívó asszonyoknak: ezek már nem bántanak minket
többé.</p>
<p>Nem is mentek a tatárok Mikóvárnak a tájékára sem többet. A
murza visszafutott a khánhoz, s a prófétára esküdött, hogy olyan
ellenségre még nem akadt, mint a «kisértetek völgyében».<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a> Mindig óvták attól az oláhok is, hogy oda ne
menjen, mert ottan földalatti lelkek uralkodnak; de ugyan
tapasztalta ennek az igazságát, mert ottan nemcsak hogy száz ágyut
sütögettek el a népe közé, de utoljára magát az ágyut is közéjük
röpíték; éjjel pedig tüzes arczú dzsinek szálltak le az égből,
lángpallosokkal: a kire csak ránéztek is, rögtön korommá sült a
tekintetüktől. Ezért aztán Mikóvár vidéke – ezen tatárjárás alatt –
meg lett szabadítva mindenféle kelletlen látogatástól. <span class=
"pagenum"><a name="Page_28" id="Page_28">-28-</a></span></p>
<h2>BENN AZ ELLENSÉG A VÁRBAN.</h2>
<p>Czirjék Boldizsár azért nem feküdt le a fülére, de mindig csak
félszemmel aludt, a másikkal az ellenségre vigyázott; mindenütt ott
vala, hogy az ellenség meg ne lephesse a várat. Végtére aztán ez a
zivatar is csak elmult a maga jó kedvéből, a tatár telerabolva
magát, haza ment a prédával, meg a sok rabszíjra füzött fogolylyal.
A fejedelem is hazakerült, az országgyülés is összeült; azok aztán
kegyetlenül egymás hajába kaptak, ki rebellált, kit száműztek:
egyszóval minden rendbe jött.</p>
<p>Százezer harczos férfi ugyan ott sinylett Krimiában rablánczon,
hanem az is mind rendben volt. Gazdája akadt valamennyinek. Itthon
pedig a magas kormány az előkelő özvegyeknek és árváknak tutorokat
rendelt, ennél többet pedig nem lehet kivánni.</p>
<p>Boldizsár bá is megkapta a parancsolatot, hogy leültetheti már a
csiki hadakat, nincs rájuk több szükség, lássanak a mezei munka
után. A csizmadiák menjenek csizmát varrni. Az ágyukat olvasztassa
be s az anyagot küldje fel Szebenbe, hadd öntsenek belőlük
harangot. Boldizsár bá hiven tűzbe tétette a faágyuit és a hamuját
lelkiismeretesen felküldte Szebenbe, öntsenek belőle harangot, ha
tudják a módját.</p>
<p>Csak azután, hogy mindent elintézett, tért haza ő is
Mikóujvárára, a hol a hadnagyi felügyelet volt a hivatalos
dolga.</p>
<p>Legelébb is felkereste az ő kedves urasszonyát, a ki talpig
gyászba öltözve fogadta, s százszor is köszönte neki azt a sok jó
szolgálatot, a mit neki és családjának tett; igérte, hogy soha sem
fogja elfelejteni.</p>
<p>– Már most hát, édes hugomasszony (a Czirjékek és Damokosok
vérszerinti rokonok voltak), mondá Boldizsár bá: a legelső dolgunk
az legyen ám, hogy a mi Tamásunkat <span class="pagenum"><a name=
"Page_29" id="Page_29">-29-</a></span> kiszabadítsuk onnan a tatár
fogságából, mert neki sem jó ottan lenni, de neked sem jó ám itten
magadban lenned azzal a két kis ártatlan porontytyal.</p>
<p>– Minden bizonynyal, az lesz az első dolgunk, édes bátyám.
Egyébiránt addig sem vagyok itten egészen tanács nélkül hagyva, a
jó fejedelem gondoskodott róla, hogy a diæta rendeljen ide «tutort»
a kis gyermekeim számára, s nekem szükségben tanácsadót.</p>
<p>Boldizsár bá nagyot törült erre a szóra az orrán (boszuságtól
viszketett az!) s azt dörmögé, hogy biz a jó fejedelem még sokkal
jobb fejedelem lett volna akkor, ha maradt volna itthon medvéket
vadászni, mint hogy elvitte a családapákat az operentiákra, koronát
vadászni, a kiknek a helyébe aztán most tutorokat ültet. Egyébiránt
ki légyen az az iderendelt tutor, ha szabad a nevét tudni?</p>
<p>Ilka asszony mondá neki, hogy az bizony Apor István uram ő
kegyelme.</p>
<p>Hüh be nagyot ugrott erre a szóra Boldizsár bá; a süvegét pedig
úgy vagdalta a padlóhoz, hogy az olyanokat puffant, mint egy
mozsárágyu.</p>
<p>– Oh te szent Pilátus! Oh te szent Herodes! s még a hány
füzfánfütyülő szent van a világon! Hisz akkor benn van a várban az
ellenség!</p>
<p>– Micsoda ellenség?</p>
<p>– Micsoda ellenség? Az, a ki rosszabb a töröknél, rosszabb a
tatárnál; a ki jobban megéget, mint a tűz, jobban felforgat, mint a
földindulás. Ugyan hogy tudtad azt ide beereszteni?</p>
<p>– Ugyan mit tud kegyelmed Apor István ellen?</p>
<p>– De bizony eleget. A mit a pápisták hét főbűnnek hínak, az mind
meg van benne, csordultig tetézve.</p>
<p>– Példának okáért.</p>
<p>– Először nagy benne a kevélység. Nem tudja elfelejteni, hogy
azoktól a hatalmas Aporoktól származik, a kik hajdan Erdélynek
vajdákat adtak; Bálványosban most is uralkodnak. Ezért képes volna
elárulni minden atyafiát, a <span class="pagenum"><a name="Page_30"
id="Page_30">-30-</a></span> ki fölötte áll, hogy annak a helyébe ő
juthasson. Azután irigye minden embernek, a kit csak az Isten
valamivel megáldott; az egyiktől irigyli a vagyont, a másiktól a jó
hírnevet, a harmadiktól az észt, a negyediktől a családi
boldogságot, s képes rá, hogy azt semmivé tegye, csak azért, hogy
másnak se legyen, a mi neki nincsen. Azután jön a fösvénység, a
kapzsiság, a pénzhetnémség: kártyán nyerni, uzsoráskodni, örökséget
hajhászni, simoniát űzni, ebben ő mind tudós. Kétszeresen árva az,
a kinek ő lett a gyámja, mert azt egy ingben, mezitláb teszi az
utczára. Azután iszákos, a bort nem is issza, hanem úszik benne; s
ha feltette az Orbán süvegét, akkor meg garázda, véres verekedő,
belevész az édes apjába is, s a papját is megveri; haragtartó lelke
soha el nem felejti, ha egyszer megbántották, s nagy idő multával
is boszút áll érte. Mindjárt kész a kardjához kapkodni. Hanem annál
restebb, ha valami üdvösséges dolog van rája bízva. Akkor mindig
azt mondja, «majd holnap, majd holnap!» Ha egy irgalmas kiáltással
megszabadíthatna valakit, még azt is resteli; ha a lábával
eltaposhatna egy üszköt, még azt sem teszi meg: elnézi, csupa
restségből, csupa tácsóságból, hogyan lesz belőle nagy tűz.</p>
<p>– Ejnye, de összegyüjtötte kegyelmed a hét fő bűnöket szegény
Apor István fejére.</p>
<p>– Még csak hatot számláltam el; a hetedik hátra van, hogy azzal
kössem be a koszorúját. A legfőbb vétke az, hogy fajtalan, buja
indulatú; a ki előtt semmi asszonyi erény sem szent, akár
szolgálónál, akár fejedelemnőnél legyen található. Ha egyszer ez az
indulat elvakítja: akkor nincs az a gonosztett, a mitől
visszarettenjen, csak czélját elérje.</p>
<p>Ilka asszony gondolá magában, hogy Boldizsár bá a
valláskülönbség miatt gyűlöli ilyen nagyon Apor Istvánt, s
csillapítólag hozá fel:</p>
<p>– De gondolja meg kegyelmed, jó Boldizsár bátyám, hogy ő az én
szegény jó Tamásomnak régi jó barátja. <span class=
"pagenum"><a name="Page_31" id="Page_31">-31-</a></span></p>
<p>– Hisz az a hiba. Inkább ellensége volna!</p>
<p>– Még atyafia is.</p>
<p>– Mint Ábelnek Kain.</p>
<p>– Aztán én nekem meg nagyon jó akaróm.</p>
<p>– Hiszen azt is tudom.</p>
<p>– Gyászos özvegységem szomorú napjaiban, szegény első uram
halála után, igen sokat feljárt hozzám, vigasztalt, tanácsolt; a
mit csak kivántam tőle, mindent megtett értem.</p>
<p>Boldizsár bá minden egyes mondásra ráintett a fejével, s aztán
hozzá toldá:</p>
<p>– Úgy, úgy! Még gitározott is neked és énekelt mellé! Mert azt
hitte, hogy hozzá mégy. Szerelmes volt beléd.</p>
<p>– Én belém? szólt Ilka elbámulva. Én nem adtam arra neki semmi
okot.</p>
<p>– Elég ok egy asszonynak az, hogy szép, arra, hogy szeressék. Te
nálad azonban még egygyel több ok is volt. Tudod jól, hogy mikor
szegény első urad olyan szerencsétlenül végezte életét: a fejedelem
(Isten nyugtassa meg, de derék jó úr volt! Bár még most is élne!),
hát a fejedelem, a kire a magtalanul elhunyt Mikó József minden
birtoka visszaszállt, azt a szót ejté ki, hogy bizony annak fogja
donátiózni az egész Mikóujvárt dominiumostól, a ki a szegény
fiatalon gyászban hagyott özvegyet feleségül veszi. Ezt orrontotta
meg Apor István uram, s ezért taposgatta olyan szorgalmasan
körülötted a földet. S most megint itt van az alkalom, megint
özvegy lettél: nincsen urad, s ő tőle függ, hogy visszakerüljön-e
valaha, vagy végkép odaveszszen. «Kecskére bizták a káposztát!»</p>
<p>Ilka asszony csak mosolygott.</p>
<p>– No hát lássa kegyelmed, hogy mennyire csalatkozik ez emberben:
íme az most is abban jár, hogy legnagyobb készséggel meghozza az
engedelmet a szultán tihájától szegény férjemnek azonnal
kiszabadítására. Annyit lótott-futott már eddig is, hogy sikerült
neki megtudnia, mely <span class="pagenum"><a name="Page_32" id=
"Page_32">-32-</a></span> várba vitték Tamásomat, kinek hatalmában
van, ki a gazdája? A váltságdíj felől is ki van már egyezve a
tatárral, s csak a postáját várja vissza, hogy megtudja, hová
hozzák őt ki, hová kell küldeni a pénzt érette, rögtön ő maga fog
érette elmenni, ő hozza el maga szegény Tamásomat. Láthatja
kegyelmed, hogy ez egy igazi nemes szív.</p>
<p>– Hallom, de nem látom, s ha látom, sem hiszem: valami kutyaság
lesz ennek a saroglyájában. Az én Están komám soha sem tett még
semmit nemeslelküségből, s nem hiszem, hogy a climactericus
esztendeje jött volna meg, a mikor az embernek a természete rögtön
megváltozik. Veszedelem lesz ennek a vége! Ezt súgja nekem a
kisujjam. Hanem hát jól van. Te csak légy nyugodt és várj minden
jókat, majd ébren leszek én. Ha Apor István uramat megtették a te
tutorodnak, majd megteszem én magamat az ő tutorának, s fogadom,
hogy én jobban fogok vigyázni az ő árva fejére, mint ő a te
árváidra. Az Isten szabadítson meg e gyászruhától.</p>
<p>Ilka szépen megköszönte még egyszer Boldizsár bának az eddigi
sok jóságát s az egész beszédből semmi tövis sem maradt a lelkében:
ő nem hitte azt, hogy rossz emberek lehessenek a világon (ha csak
nem kutyafejű tatárok), s azt gondolta Boldizsárról, hogy ez olyan
ember, a kinek sok észt adott az Isten, több bajt lát a világon,
mint a mennyi valósággal létezik.</p>
<p>Apor István uram számára berendezték a vár legszebb szobáit.
Boldizsár bá a földszinti boltozatban lakott.</p>
<h2>BUZDURGÁN.</h2>
<p>A mit Ilka asszony megtudott az elfogott férje felől, az
mindössze annyi volt, hogy a rabbá lett Damokos Tamásnak a gazdája
Buzdurgán murza.</p>
<p>Ezt hírül hozták neki illyefalvi szökevények, a kiknek
<span class="pagenum"><a name="Page_33" id=
"Page_33">-33-</a></span> sikerült rabságukból kimenekülni s ezer
veszély és kiállott nyomoruság után a «záptenger» halálbűzű
morotváin keresztül, nagy vargabetűvel haza kerülni.</p>
<p>Ezek ugyan rettenetes dolgokat tudtak regélni Krimiáról és az
odahurczolt rabmagyarok borzasztó sorsáról. Hogy hurczolták őket ló
mellé kötözve, hogy etették, itatták őket olyan «gazzal», a mit
meglátni is undorodás; hogy fogták őket olyan sanyarú munkára, a
mit idehaza a barmok végeznek. Ezek közt pedig legkeservesebb volt
az állatbőrök kallózása, csávázása, cserzése, lugzása.</p>
<p>A krimiai tatárok marokin-bőripara hires volt az egész világban.
Nem tudtak olyat sehol előállítani. Rabszolga kellett annak a
készítéséhez. Eszes állat, a ki baromszolgálatot végez. A krimi
tatárok hirhedt bőriparuk által kincseket halmoztak össze; el lehet
mondani, hogy a Bakcsi-Szeráji és Akhtiári tatár fejedelmi paloták
bőrből lettek építve. Minden finom saru, keztyű, a pompás
könyvtáblák a régi könyvtárak incunábuláin, a préselt borítékok a
karos székeken, az úrnők czipői s a fejedelmi paloták aranynyal,
ezüsttel kivert bőrszőnyegei, mind a krimi tatároktól
származtak.</p>
<p>Átkozott munka volt annak az előállítása!</p>
<p>A legelső csáva, a mibe a bőröket beáztatták, a legrondább
hulladék, marótrágya keveréke volt, a minek bűzét megszokni nagyobb
gyötrelem volt a purgatoriumnál. Ebben a keverékben kellett térdig
gázolni, könyökig vájkálni a szegény raboknak: szabad ember semmi
fizetésért meg nem tette volna.</p>
<p>Azoknak, a kik ezzel a legelső csávába rakott bőrrel bántak, a
karjaik és lábszáraik olyan feketékké váltak, mintha szerecsentől
kérték volna kölcsön.</p>
<p>Azután jött a bőröknek eczetben, füzfahéjlúgban, savanyú
lótejben keresztül erjesztése, a minél megint olyan hőséget kellett
kiállniok, hogy az bevált a pokol előcsarnokának.</p>
<p>De legrosszabb sorsuk volt azoknak, a kik a finom szattyánbőrt
<span class="pagenum"><a name="Page_34" id=
"Page_34">-34-</a></span> készíték, mert annak meg az volt a módja,
hogy a lenyúzott állatbőrt összevarrták, szumachgubicsport tettek
bele, s akkor egy embernek egy csövön át addig kellett belefujni,
míg az irha simára felpuffadt, mint egy bendő: így került az aztán
a csávába. Ettől a munkától az ember tüdejének előbb-utóbb meg
kellett szakadni.</p>
<p>No hát erre volt jó a rabszolga.</p>
<p>A derék krimi bőrgyárosok gondoskodtak róla, hogy soha szükséget
ne szenvedjenek: az európai uraságokat marokinnal, szattyánnal és
bagariával mindig elláthassák.</p>
<p>A legtöbb rabszolgát Oroszországból hordogatták el. Maga Dewlet
Ghirai khán alatt, Moszkvából és környékéből nyolczszázezer munkást
hajtottak el bőrt gyártani Krimiába s egy egész százötvenezer főre
menő orosz hadsereget elfogtak mindenestől a tatárok.</p>
<p>A rabszolgákból ritkán került valaki haza.</p>
<p>Az a kegyetlen, sanyarú munka rövid idő alatt elpusztította a
vele foglalkozókat; a kik kiállták, sem telepedhettek meg. A férfit
és nejét (ha fiatal volt) nem hagyták együtt: a rabszolgaságból nem
származik új ivadék. A kit nagy áron ki nem váltottak: az ott
veszett a csávában, vagy elmult magától, ha megvénült. Idegen nem
települt meg a félszigeten a tatárokon kívül, csak épen a koraita
zsidó, a ki ott földműveléssel, kertészkedéssel, állattenyésztéssel
foglalkozott.</p>
<p>A leghiresebb bőr volt ez idő szerint a «buzdurgán».</p>
<p>Azt a zománczos színt, azt a kigyófényhez hasonló arany-ezüst
ragyogványt, azt a művészi préselést, azt a magas izlésre mutató
rajzot, pompát, színvegyüléket, a mi e bőröket oly nagybecsűekké
tette, nem birták utánozni se a francziák, se a mórok
Spanyolországban. Ez a tatárok titka volt.</p>
<p>S ezt a bőrt azért hivták «buzdurgán»-nak, mert a kinek a
gyárában az készült, az volt Buzdurgán murza maga. (Most már csak
egy hires krimiai körtefaj tartogatja <span class=
"pagenum"><a name="Page_35" id="Page_35">-35-</a></span> a nevének
az emlékét; bőrt csinálnak mások is azóta, de olyan szépet soha,
mint a buzdurgán volt.)</p>
<p>Buzdurgán murza különben is kiváló nevezetesség volt. A
megszokott emberi mérveket meghazudtoló rengeteg óriás; a kinek a
legmagasabb férfi is elsétálhatott a hóna alatt: a bibliai Góliáth
második kiadásban.</p>
<p>Mint előkelő murza, ő volt a vezére egy egész dandárnak, s
annálfogva, mikor hadba kellett menni, ő is lóháton ült. De ő nem
úgy lovagolt, mint más jámbor ember, a ki a kengyelbe dugja a
lábát; hanem a hogy a kutyán szoktak nyargalni, hogy a lovagnak a
két lába is éri a földet, s a hányat lépett a lova, annyit lépett ő
is, úgy hogy hat lábbal futottak; s annál gyorsabb volt a
haladásuk, minthogy még a lovas is segített a lónak szaladni. Volt
neki egy iszonyú nagy kardja, a mivel egy vágással ketté tudott
hasítani egy embert, a sisakjától kezdve a nyereg kápájáig; s
tizenötfontos buzogányával tovább tudott hajítani, mint más ember a
parittyával.</p>
<p>És a mellett tetőtől talpig pánczélba volt öltözve, mikor
csatába ment. A pánczélja csupa egymásra fekvő árticsókaszerű
lemezekből állott, a mik mint a halpikkelyek fedezték egymást,
finom aczélból voltak készülve; de elől a mellükön aranyveretű
korán-mondatokkal ékesítve, a két vállán pedig ezüst madarakkal, és
trombitafarkú kutyácskákkal. Maga a pánczélja nyomott egy mázsát s
megért három falut. A dárdája pedig beillett árbocznak.</p>
<p>Hanem hát Buzdurgán murza holmi dib-dáb csatában elő se vette a
kardját, buzogányát, dárdáját: elég volt neki maga a nogajka. Ez
egy hosszú, szíjból font korbács volt, végtül végig megrakva réz-
és ólomgombokkal. A kire ezzel egyet végig húzott, nem kellett
annak többet semmi kenet ezen a világon. A futó ellenséget
kergetve, csak ezzel csapkodott jobbra-balra maga körül, s hullott
előtte a halandó, mint a letört bogáncs.</p>
<p>A mellett a hangja olyan volt, hogy egy mértföldnyire meg
lehetett hallani, mikor neki ereszté az ordításnak, s <span class=
"pagenum"><a name="Page_36" id="Page_36">-36-</a></span> ha az
ellenséget hivogatta vele, bizony inába szállt a lelke ettől a nagy
hangtól a legbátrabbnak is.</p>
<p>No hát ez volt az a Buzdurgán murza, a ki a jó Damokos Tamásnak
a rabtartó gazdája lett.</p>
<p>Így hozták azt hirül Ilka asszonynak a hazatérő illyefalvi
menekülők. Így tudósítá őt Apor István uram is.</p>
<p>Napról napra többet kellett Ilkának hallani a borzasztó
Buzdurgán murza felől, meg a rab magyarok válogatott
szenvedéseiről, azoktól a menekültektől, a kiket Apor István uram a
várba hozogatott s Ilka asszony az asztalához ültetett, a
családjával együtt vendégelte meg, hogy mindig a könyei hullottak a
tányérjára, s egy falatot nem volt képes enni, mikor azt hallotta,
hogy a szegény magyar raboknak a tatár tört kölest ad ételül,
feleresztve savanyú lótejjel, vagy pedig lóhust, a mihez nem kapnak
sót, úgy hogy a bőrgyártáshoz való salétromot használják só
helyett.</p>
<p>Boldizsár bá, a kinek ezeket szintén mind végig kellett
hallgatni, mert mint várnagy, ő is ott ebédelt Ilka asszony úri
asztalánál, utoljára már megsokallta azt a sok szerencsétlenkedést,
s a hirhordó menekülteket még a kapuban elfogdosta: «mit akarsz?
honnan jösz?» Ha azt mondta a jámbor: «Krimiából,» akkor azt
kérdezte: «ettél-e altyinnát?» arra akár azt mondta a góbé, hogy
«ettem bizony,» akár azt, hogy «nem ettem,» mindenképen kidobta a
nyakánál fogva a kapun: mert a ki valaha akár koldus, akár
rabszolga volt Krimiában, annak tudnia kell azt, hogy az altyinna a
legkisebb tatár rézpénz, a mit alamizsnának osztogatnak.</p>
<p>E miatt elvádolta Apor István Boldizsár bát Ilka asszony előtt;
hogy nem ereszti a hirmondókat ő eléje. Ilka asszony ezért négy
szem között előfogta Czirjéket s zsémbelni kezdett vele.</p>
<p>– Mikor úgy hazudnak, mint a köles! A tizedik sem volt
tatárrabságban; hanem egytől hallott a többi valamit, azt azután
tódítja tehetsége szerint tíz más. <span class="pagenum"><a name=
"Page_37" id="Page_37">-37-</a></span></p>
<p>– De már ugyan mért akarnánk engem ezzel keseríteni?</p>
<p>– Hát ezt Están komám tudja jobban.</p>
<p>– Csak nem gondolja tán kegyelmed?</p>
<p>– De biz azt gondolom én, hogy ő uszítja te rád ezeket a
Szentlázár vitézeit, hogy tégedet jobban elijesztgessenek.</p>
<p>– De már ugyan miért tenné azt?</p>
<p>– Hát azt is kitalálom én. Úgy-e bár, hogy ő alkuszik a mi
Tamásunk váltságdíjára a tatár tihajával? Azt mondja: négy ezer
aranyat követel a murza, azon alúl ki nem adja az urunkat. Te neked
pedig azzal a pénzzel együtt, a mit az urad küldött én általam,
alig van több készpénzed kétezer aranynál. Most pedig, ez után az
országos tatárdulás után, alig lehet pénzt kapni egész Erdélyben: a
kinél van is, a maga családjához tartozók kiváltására szükséges
neki. Tudom, hogy már a mi arany, ezüst-marhád volt, mind Brassóba
vándorolt a göröghöz: de még sem telik ki a nagy váltságdíj. Kész
volnál végtére még a mikóujvári uradalmat is, várastul együtt
zálogba adni, hogy az uradat kiszabadítsd; ha azon nem aggódnál,
hogy akkor meg a két kis fiadat rontod meg. Ezért rémítget Están
komám mindennap új meg új hirekkel, hogy állj rá minél elébb az ő
feltételeire, s az uradért cserébe add-oda a várad, az egész
birtokod: majd ő kerít rá pénzt.</p>
<p>– Hisz oda is adnám! mondá rá Ilka asszony.</p>
<p>– No úgy-e, hogy kivakkantottad a titkot, a mit súgtok-bugtok a
tutor urammal? Ezért az a nagy ijesztgetés. De hát én azt mondom,
hogy ne tedd. Beéri a tatár a kétezer arany váltságdíjjal, még
kezet is csókol neked érte. Ne hagyd magad agyonijeszteni. Nagy
pénz az: kiadják érte Damokos Tamást.</p>
<p>– De mikor én nekem rettenetes érzés az, hogy ő ott törje a
fekete csávában a bőrt az ő szép kezeivel! Minden nap, a mit neki
ott kell szenvedni, egy örökkévalóság én előttem. <span class=
"pagenum"><a name="Page_38" id="Page_38">-38-</a></span></p>
<p>– Hiszen ne vedd ám azt úgy, a hogy ezek a gyászvitézek
hiresztelik. Én is ismerem a cserző varga mesterségét: magam is
tanultam. Igaz, hogy az első munka nagy undorsággal jár: de arra
csak a legaljasabb szolgákat használják, a kik egyébhez nem tudnak.
Ámde az olyan nagy eszű, irástudó embert, a milyen Tamás öcsém, nem
küldi a tatár cserző-csávába: hanem beviszi a palotás műhelyébe,
ott azt bízza rá, hogy a legfinomabb munkát végezze ügyes kézzel. A
mi Tamásunkat bizonynyal abban foglalkoztatják, hogy ezeket a szép
aranyos-ezüstös madarakat, tulipánokat festetik vele a kész préselt
bőrre, a miket itt a karos székeiden látsz; az pedig kellemetes
munka. Ő ért az irás mesterségéhez: vele iratják bizonynyal a
nevezetes mondásokat azokra a pánczél-bőrökre, a miket a tatár
uraságok hordanak. Mert ne ezekből a rongyos, szurtos tatárokból
itéld meg ám a krimi tatár nemzetet, a kiket mi itten faágyúval,
cséphadaróval rakásra öldösünk: ez csak a söpredéke. Otthon a tatár
fényes, kérkedő úr, duskálkodik a világi pompában. Aztán azt se
hidd el ám senkinek, hogy az egész Krimia egy olyan dögleletes
pusztaság, a milyennek a kezdetén, a záptengernél mutatkozik, a
honnan a szökevények elillantak; belül fölséges szép birodalom az:
tele pompásnál pompásabb kertekkel, erdőszámra vannak ott a
gyümölcsfák, a miket mi csak aszaltgyümölcseik után ismerünk. A mi
Tamásunk pedig, tudod, hogy milyen nagy kertész volt: akármi
legyek, ha most ő ott nem a főkertésze a tatár murzának, s míg mi
itt a jégcsapokat bámuljuk az ereszen, ő most ott a virágos kertben
a jáczintokból, meg tulipánokból kötöz bokrétákat Buzdurgán uram
feleségeinek.</p>
<p>Ezzel a mondással még szinte hogy majdnem meg is nevetteté
Boldizsár bá a szegény kesergő asszonyt.</p>
<p>– Aztán még egyet teszek hozzá: mondá Czirjék. Azt is vedd
fontolóra, hogy Buzdurgán murza nagyon jól tudja ám, hogy Damokos
Tamás főfő székely ember, főkapitány, primor, kastélyos uraság. Ott
van Kemény János uram, a <span class="pagenum"><a name="Page_39"
id="Page_39">-39-</a></span> fővezér; az is megmondja neki, hogy ki
az a Damokos Tamás? Ő érte Buzdurgán uram kétezer aranycsikót kap.
Hát csak van esze, hogy elpusztulni ne engedje. Ne félj bizony,
mikor ennek a többi szegény rabnak szalmát sem adnak alomhoz valót,
s a sótalan lóhúsra fogják őket, a te uradat mandolával, meg
mazsolaszőlővel hízlalják; s még a helyét is megtörlik a murza
feleségei, a hová leültetik. Úgy él az ott, mint a paradicsomban,
csak te hibázol neki, egyéb semmi.</p>
<p>Erre aztán sírt is, meg nevetett is egyszerre Ilka asszony.</p>
<p>– No látod, édes mézem, nem kell az embernek magát mindig a
leggonoszabb bajok képzeletével gyötörni. Aztán Isten is van a
világon. Nem hagyja ő el az inségben levőket.</p>
<p>Ilka asszony egészen megvigasztalódott erre a kecsegtetésre, és
azt mondá Boldizsár bának, hogy áldja meg ezért a jó szaváért az
Isten.</p>
<p>– Hanem hát arra kérlek, hogy el ne mondd ám Están komámnak
mindezeket, a miket most neked elbeszéltem; mert az majd megint
valami új furfangot fundál ki. Hej, mert sok-fábul-faragott-ember
ám az én komám. Te csak mondd neki mindig azt, hogy itt van a
kétezer arany: ennyi elég legyen, többet nem tudsz előteremteni. Ha
a tatár keményen tartja magát, vársz a míg megszottyan.</p>
<p>Ilka asszony megigérte, hogy majd úgy tesz. Nem szól Apor
Istvánnak semmit. Pedig hát dehogy állhatta meg, hogy ne szóljon. A
legelső találkozásnál persze hogy elmondta előtte azt, a miben
vigasztalását találta.</p>
<p>Egyszer aztán megint csak kisírt szemünek találta Boldizsár bá
Ilka asszonyt.</p>
<p>– Hát már most megint ki törte el a mécses cserepet? Támadt rá
atyafiságos zsémbeléssel a hugára. Miért itattuk meg ismét az
egereket?</p>
<p>Az csak húzódozott s felelt is, meg nem is: «hát csak
<span class="pagenum"><a name="Page_40" id=
"Page_40">-40-</a></span> van énnekem elég okom, hogy sirással
töltsem a napjaimat».</p>
<p>– Épen annyi, mint százezer özvegy asszonynak Erdélyországban, a
ki mind úgy van, a hogy te. Ha azok mind rákezdenék nap-naponta a
sirást: uram őrizz, felvenne bennünket az árvíz! De te neked még
kevesebb okod van annyival, hogy hírt hallasz az uradról.</p>
<p>– Hírt ám, szepegett az asszony: de milyen hírt?</p>
<p>– No hát milyent? Talán bizony hátul kötötték a sarkát?</p>
<p>– Kegyelmednek mindig tréfára áll a kedve!</p>
<p>– Hogyne állna? Mikor egész nap nekem muzsikálnak – a hátamon.
De hát ugyan mi rossz hírt hallottál Tamásról? Lánczra verték? Ütik
verik?</p>
<p>– Azt nem teszik. Sőt inkább…</p>
<p>– Talán bizony ölelgetik, csókolgatják?</p>
<p>Az asszonynak megint olyan formára görbült a szája, mint a ki
mindjárt sirva akar fakadni.</p>
<p>– Mondtam úgy-e, hogy tovább ne add Están komámnak azt, a mit
tőlem hallottál? Most az már telebeszélte a füledet, az egész
lelkedet azzal, hogy hja bizony a Tamás szemre való legény: az
bizony megtetszett a murza feleségének; azóta össze is szőtték,
boronálták a dolgukat; talán még tatárul is megtanult a Tamás, s el
is felejtette, hogy van felesége. Ott lakik már benn a palotában, s
kalamajkát tánczol, a tatár ifjasszony meg timburán muzsikál hozzá;
– úgy-e, hogy ezt mondta neked Apor István uram?</p>
<p>– Nem! Nem ő mondta; hanem úgy álmodtam.</p>
<p>– Álmodtad ám: az Están komám szemeivel. No hát akár álmodtad,
akár ő tőle hallottad, ne hajts rá semmit. Álom: szófia beszéd! Hát
ugyan olyan embernek ismered te a te derék jó uradat? A ki hitvesi
hűsége ellen még akkor sem vétett, mikor a világ magas paripái
ragadták magukkal; hát az majd most fogja megtörni esküjét, mikor
az Istennek ilyen sulyos látogatása van rajta? Eredj <span class=
"pagenum"><a name="Page_41" id="Page_41">-41-</a></span> már! Ne
légy gyermek! Nézz bele a tükörbe, aztán kérdezd meg magadtól, hogy
elfeledhet-e valaki egy ilyen deli magyar asszonyt? Aztán kiért?
Egy tatár debelláért! Ha láttál volna valaha egy tatár asszonyt,
kinevetnéd magadat. Azzal a fekete pofával! Az orruk ég felé áll,
úgy hogy beleesik az eső: s a füleik akkorák, hogy legyezhetik vele
magukat, s szájuk meg olyan nagy, hogy saját maguknak a fülébe
sugdoshatnak vele; a fogaik feketére, a szemöldökeik kékre vannak
befestve; egy ilyen madárijesztő váztól félted az uradat, hogy
elszereti tőled. Inkább attól félthetnéd, hogy megeszi.</p>
<p>Nevetett, nevetett ezeken az asszony, meg is törlé szemeit a
könyektől, hogy hát jól van, nem gondol erre a bolondságra. De
mégis csak komolyan vette a dolgot.</p>
<p>– Mert hiszen, lássa kegyelmed; nem azért aggok én, hogy az én
Tamásom mást szeret, nem engem. Nem vagyok én olyan írígy. De attól
reszket a szivem, hogy ha azt a murza egyszer meg találja tudni, én
édes Istenem, még valami szörnyű csufondáros módon megcsonkíttatja
szegény uramat.</p>
<p>– De verd ki az egész aggságot a fejedből. Add vissza annak, a
kitől kaptad. Ha álmodtad, álmodd vissza. Annak az én kedves
komámnak, a tutornak pedig mondd meg: hogy az Isten őrizze őt
attól, hogy egyszer én is ott legyek álmomban, mikor ő te neked
álmodban ilyen hireket hord haza, mert Isten úgy segéljen, olyat
somodorintok a feje tarkójára – álmomban, – hogy ébren is
megtapogatja a helyét.</p>
<p>Ezt hát valahogy elütötte-vétette Boldizsár bá; de azért magának
is szeget ütött ez a fejébe. Mert nem igaz ám az, hogy azok a
tatár-asszonyok olyan csúfak volnának! Inkább nagyon is szépek.
Termetük, arczuk, hát még a szemeik! Veszedelem azoknak a
villámlásába kerülni. – Aztán húsból van az ember, még ha Damokos
is. Az ilyen dologban az asszonyok nagyon helyesen szoktak álmodni.
Ébren sincs az máskép. Az egész világtörténet egyetlen <span class=
"pagenum"><a name="Page_42" id="Page_42">-42-</a></span> egy esetet
tudott följegyezni a férfiúi erényről: az is ki tudja igaz-e? Az a
történet Potifárné és József között azzal a köpönyeggel. Az egyik
így adja elő, a másik amúgy.</p>
<p>Hogy melyik mondott igazat: az excellentiás asszony-e vagy a
zsidó-gyerek? ez a kérdés még nem volt biró előtt. (Ezeket
Boldizsár bá óggta-mógta így magában.)</p>
<p>Csak legjobb lesz siettetni a kiváltási ügyet, s e végett ő neki
magának felmenni Gyulafehérvárra a szultán tihajájához és siettetni
az alkut; mert a mit az asszonyok álmodnak, annak fele is
igazság.</p>
<h2>KALME.</h2>
<p>Buzdurgán murzának a hires nevezetes telepe ott vala, a hol a
Karaszu és a Salgir folyamok egybeszakadnak s egy hegyes
félszigetet képeznek. Maga ez a telep egy egész kis város volt:
mondhatni erősség; mert a két folyam csupa zuhatagokban omlott alá
a hegyek közűl, úgy, hogy a vízsebesség miatt hajóval nem lehetett
egyik partról a másikra átmenni, de még a ki úszással akart is
átjutni, számot vethetett a lelkével. A száraz felől pedig erős
kőfal vonult egyik partról a másikig, mely a háromszöget
bezárta.</p>
<p>A félsziget csúcsa az utolsó pontja volt egy lankás
hegyláncznak, oldalai szőlőkkel, gyümölcsfákkal beűltetve, a miknek
koronái közül messze kifehérlett a murza palotájának
márványhomlokzata, a lapos terrasseokkal, a mikben alkonyi órákban
a háremét lehetett látni mulatozni a távolból. Bizony csak
távolból, mert a bőrgyár telepei lenn voltak a parti lapályokon:
azoknak vízhez közel kellett lenni, ott voltak az erjesztő, posajtó
medenczék. Az egész emberi lakcsoportozat igazi tatárépítmény volt:
rendetlen, egymást támogató házak, vakolatlan falak, kiálló
szarufák, nyers bőrrel, náddal, fakéreggel fedett kunyhók, közben
egy-egy sárgára, kékre, pirosra festett, hanem azért <span class=
"pagenum"><a name="Page_43" id="Page_43">-43-</a></span> mindenütt
lyukas épület; hosszú szárnyékok, nyitott színek; semmi utcza, csak
szűk sikátorok, a mikben két öszvér ki nem kerülheti egymást;
áthidaló ereszek egyik sikátorból a másikba a háztetők felett;
szárító esztrengák, vörös téglafalu ablaktalan rakodók, sötét
bolt-odúk: azok előtt megint rudakra épített lombsátorok; szép
lugasok, dögbőrökből; s mindenütt sár, piszok, rondaság; fekete,
sárga, veres, zöld rondaság; bűz, büdösség, pestilentia a förtelem
minden fokozatain keresztül: s mindezekhez hozzáillő félmeztelen,
piszkos, cseredzett, sovány, elkényszeredett, vadállattá aljasult
embertömeg; rabságra hurczolt áldozatok minden körül lakó nemzet
népeiből, a kikről régen megfeledkeztek. Itten gyártják a marokint,
meg a bagariát.</p>
<p>Hanem odafenn, a palota körül, valódi paradicsom van. Idáig nem
hatol fel sem a posajtók lugszaga, sem a rabszolgák jajveszéklése.
A természet maga alkotta édenné ezt a helyet, a midőn a magasabb
hegyekről egy hatalmas patakot irányzott a félszigetre, a mi aztán
a magas előfokról zuhatagban omlik alá a Karaszuba.</p>
<p>Fenn a várban kristályvizet isznak; lenn a városban cserző
luggal, trágyalével zavaros habarékot. Idelenn a csáva bűzölög,
odafenn a balzsamfák ambrája terjedez.</p>
<p>A hegylánczon túli része Krimiának egészen az olasz égalj
áldásai alatt virul. Épen úgy diszlenek a szabadban a babérfák, a
gránátalmák, a narancsok egész ligetszámra, mint Róma körül, s az
olajfák ezüstszürke örökzöldje között már otthonossá lettek a
kis-ázsiai nemesített gyümölcsök, körték, almák, baraczkok. Talán
el is felejtette már a világ, hogy ezek keletről jöttek a nyugati
zord világba, s úgy terjedtek tovább: úgy, hogy mikor már a
székelyek a szilvából «ízet» főztek, akkor még ennek a fáját
Belgiumban, Angliában nem ismerték s a poroszoknál az egyetlen
érett gyümölcs volt a főtt körte.</p>
<p>Buzdurgán murza nem is volt semmire olyan büszke, mint a
kertjére. A nagy rablóhadjáratokból, a miket vezetett, <span class=
"pagenum"><a name="Page_44" id="Page_44">-44-</a></span> zsákmányon
és foglyokon kivül még a kerti virágokat és ritka gyümölcsfákat is
haza hordta s nagy gondja volt rá, hogy megéledjenek; kertészeit a
szultán Gökk Sü melletti palotájában kitanult bosztandzsik közül
szerezte s azoknak, mivelhogy eunuchok voltak, szabad bejárásuk
volt a palotájába s fizetést és kaftánt kaptak. Az elhurczolt
foglyok közül is kiválogatta a legelőkelőbbeket, az értelmeseket,
meg a kik tanítók voltak, s azokat sorozta a kertben dolgozó
rabszolgák közé. Az izoglán-basi azokat dirigálta oktató szóval és
– nogajkával.</p>
<p>Február végével, a mikor még a székely földön haragosan fujdogál
végig az öreg Nemere s rázza a havat a szakálláról, a krimi
félszigeten már teljes virágpompájukban állnak a gyümölcsfák s a
talitarka virágágyak csak ugy nevetnek a kinyilt jáczintoktól és
tulipánoktól. A Tsatir-Dagh magas hegyein megtörik az észak fagyos
szele s a Fekete tenger felől langy áramlat sietteti a tavaszt.</p>
<p>Hanem hát van az öreg Nemerének egy felesége, a Burána. Ez orosz
születésű. Ez még sokkal kegyetlenebb szél a másiknál. Megesik az
félszázadban egyszer, Olaszországban is, hogy az adriai tenger
befagy s ugyanakkor a tél köpönyege beteríti egész Nápolyig a
délszaki paradicsomot; az olasz, a ki először lát havat esni, azt
hiszi, gyapot hull az égből. Ilyenkor természetesen minden
növényzet elfagy. Ez a rém meglátogatja Krimiát is.</p>
<p>Mikor legszebben virágoznak a fák, csaknem nyári meleg van:
egyszer csak felülkerekedik a kopasz hegyormokon valami csunya,
rongyosszélű ólomszürke felleg s nagyhamar betakarja a ragyogó kék
eget, olyan hegyes esőt szitálva alá, hogy szinte szurja vele az
embernek a bőrét. Ez így tart három nap, három éjjel. Olyan hideg
van, hogy bunda nélkül nem lehet kilépni a szabadba. A bunda a
tatároknál a thermométrum.</p>
<p>Buzdurgán murza mindennap háromszor bejárta az egész kertet,
sorra nézegetve a virágzó fáit, különösen sokat elidőzött az épen
egész pompájukban diszlő gránátalmák <span class="pagenum"><a name=
"Page_45" id="Page_45">-45-</a></span> alatt s tanácsot tartott a
kertészével; de biz az sem tudott neki mást mondani, mint hogy ha a
keringélő dervisek naponkint háromszor végig nem tánczolják a kert
minden útjait s az imám négyszer a nap négy szakaszában el nem
énekli a Koránból a XXIII-ik szúrát, hát akkor nincsen segedelem.
Ha estére ki talál tisztulni az idő, éjszakára olyan dér lesz, hogy
minden fűnek, fának vége.</p>
<p>Pedig hát épen estére állt meg a kegyetlen hideg szél. Ugy
szokta azt a Burána asszony. Elvégezte a nagy szapulást, most aztán
kitereget. Szép «fogas verőfény» lett.</p>
<p>Az imámok üvöltöttek, a dervisek verték a csörgő dobokat; a
kertész a szakállát tépte; Buzdurgán murza pedig, mint egy őrült
szaladgált a kerti utakon alá s fel, hol az eget, hol a fákat nézve
kétségbeesetten.</p>
<p>Egyszer egy rabszolga, a ki ott gereblyélt a virágágyak közt,
megszólítja:</p>
<p>– Kegyelmes uram, murza: nem használ ám semmit ez a könyörgés, a
mit a derviseid mivelnek; attól a fagy el nem mulik rólunk; hanem
én tudnám egy módját, a hogy mi szoktunk az ellen védekezni
székelyek.</p>
<p>A murza végignézett rajta, s ráhorkantott boszusan.</p>
<p>– Hát te székely vagy? Mi a neved?</p>
<p>– Damokos Tamás.</p>
<p>– Damokos is, meg Tamás is? Melyik vagy hát?</p>
<p>– Mind a kettő. Székelyek főkapitánya vagyok.</p>
<p>– Héj ha azt tudom, nehezebb lánczot tetetek a kezedre, lábadra.
Hát aztán mit tudtok ti székelyek Allah haragja ellen, a kik még
arra sem vagytok érdemesek, hogy az árnyékába elbujjatok?</p>
<p>– Hát mi füstölni szoktunk ilyenkor.</p>
<p>– Hisz azt tudom bolond nélkül is. Olyan rakás tömjént gyujtaték
meg a serpenyőben, hogy az egész mosée tele van az illatával.</p>
<p>– De mi kinn a szabadban füstölünk a fák alatt, és nem
tömjénnel, hanem tőzeggel, nyers gazzal, a mi nehéz büzt
<span class="pagenum"><a name="Page_46" id=
"Page_46">-46-</a></span> ád: az veri el a fagyot. Engedd meg nekem
kegyelmes uram; hadd tegyek vele egy próbát.</p>
<p>– No hát tedd meg; adj rendeletet a többi rabszolgáknak, hogy
segítsenek neked ebben a székely istentiszteletben. Hanem annyit
mondok neked Damokos is, meg Tamás is: hogy ha engem lóvá tartasz s
nekem hiába büzölöd tele a kertemet meg a palotámat, s reggelre
mégis elfagy minden: hát akkor tégedet, a Damokost is, meg a Tamást
is karóba huzatlak.</p>
<p>– Ott is ott leszek én. Felelt vissza a rabszolga.</p>
<p>– No hát kezdj hozzá a babonádhoz: megengedem.</p>
<p>Damokos Tamás azonnal összehordatta a tisztásokra a többi
rabokkal a nyers iszalagot, reketyét, s tüzet gyujtott alá. Mire a
nehéz füst elkezdett szétterjengeni s elülte az egész kertet. De
egyuttal beszüremkedett az a palota szobáiba is, s betölté keserű
illattal még a háremet is. Buzdurgán murza dult-fult, prüszkölt az
orrtekerő illattól s szidta a székelynek még a dédükeit is, a ki
ezt támasztja; de kénytelen volt eltürni, mert maga rendelte meg.
Éjfél felé pedig Damokos Tamás jó nyers cserhulladékot hordatott
fel a gyárból, azt rakatta a tűzre. Buzdurgán murza azt hitte, hogy
a poklok kéménye nyilt meg: az füstöl az orrába; pedig dehogy az
nyilt meg: az még ezután következik. Végtére afféle drágalátos
bőrhulladék szemetet gyujtatott meg Tamás a kert minden részében, a
minek a kedveskedésétől Buzdurgán murza valamennyi asszonynépével
mind a pinczeboltokba menekült, s a muezzimnak odafenn a minaréhban
a torkába rekedt a «la illah il Allah!» Az egész kert palotástól be
volt burkolva a füstbe.</p>
<p>És aztán olyan hideg lett, hogy a szökőkut medenczéjében
befagyott a víz.</p>
<p>A mint kisütött a hajnali napsugár s Buzdurgán murza előjött a
pinczéből, az első dolga az volt, hogy felszaladt a palotája lapos
tetejére, széttekinteni a világban. Rémülve látta, hogy a tegnapi
zöld erdők mind szürkék-barnák köröskörül, s az udvaron levő
szökőkut medenczéje be <span class="pagenum"><a name="Page_47" id=
"Page_47">-47-</a></span> van fagyva, a csövekről jégcsapok függnek
alá. A szép paradicsomkert maga pedig még most is sűrű füstbe van
burkolva.</p>
<p>– Átkozott hitetlen kutya! ordítá Buzdurgán, féktelen dühében s
szaladt válogatni a korbácsaiban, melyikkel verje halálra a csalfa
rabszolgát, a ki egész éjjel így megkinozta a maga füstölésével őt
és egész háza népét s ehun ni! még jobban megharagítá vele Allaht!
A míg azonban a korbácsai közül megtalálta az igazit, az alatt
keletkezett egy jó friss reggeli szellő, az hirtelen elfujta a
kertet elülő nehéz füstöt, s mikor Buzdurgán murza lerohant a
kertbe, ime eléje mosolyogtak a lángvirágú gránátalmák, a tulipánok
és jáczintok: nem pokolbűz, hanem millió eleven virág füszerillata
lengett a szellőben. A kert meg volt mentve: zöld maradt minden
falevél.</p>
<p>– Allahé a dicsőség! kiálta a murza elbámulva azon a nagy
csodán, s aztán maga elé hivatta Damokos Tamást.</p>
<p>– No te székely! látom bizony hogy a te isteni tiszteleted jó
volt. Büdös volt; de jó. Szidtalak egész éjjel, megdicsérlek
nappal. És már most, hogy megjutalmazzalak, háromféle kegyelmet
teszek veled.</p>
<p>Damokos Tamás megörült, hogy ilyen nagy embertől valami kis
kegyelem nem jöhet.</p>
<p>– Először is elengedem neked azt a kétszáz korbácsot, a mit az
éjjel megfogadtam, hogy saját kezemmel rád verek. Másodszor
levétetem a lánczodat; ezentul láncz nélkül dolgozhatol a kertben.
És harmadszor minden napon kapsz egy egész kenyeret, nem a többi
rabszolgák moslékjából eszel.</p>
<p>Ennyi nagylelküség csak elég egy napra egy tatár murzától.</p>
<p>– No most már elmehetsz dolgodra. Hát te csakugyan Damokos is
vagy, meg Tamás is? Ej, ha azt tudtam volna, dupla váltságdijat
kértem volna érted. Feleséged is kettő van?</p>
<p>– De az csak egy van. <span class="pagenum"><a name="Page_48"
id="Page_48">-48-</a></span></p>
<p>– Kár. Ha ketten volnának, könnyebben kiteremtenék érted azt a
kétezer aranyat.</p>
<p>– Kiteremti azt az az egy is, kegyelmes uram; légy felőle
bizonyos; nem hagy az itt engemet sokáig rabszolgaságban.</p>
<p>– Örülök, ha kivált; örülök, ha itt hágy, jó Damokos Tamás.</p>
<p>Ettől fogva aztán Tamásnak könnyebb volt az állapotja az ő
rabságában: a kertészkedést otthon is nagy kedvvel szokta
gyakorolni.</p>
<p>Mondtuk már, hogy Buzdurgán murza bőrrel kereskedett. Állatok
bőrével is, meg emberek bőrével is. Nagykereskedő volt mind a két
szakmában; azt is mondhatjuk, hogy nagyiparos. A marokinját,
szattyánját, bagariáját elhordták messze földre a kalmárok s
kereskedtek vele. Az eleven bőr ellenben nem került nála vásárra. Ő
azt sokkal gyakorlatibb uton tudta értékesíteni. Maga is egyik
előkelő vezér lévén, a ki alatt kilencz orta állt, valahányszor egy
hadjáratból haza került s rendesen egész sereg foglyot hozott
magával, azokat legelőször is szakértő módon osztályozta. A
tenyereiket nézte: a melyiké fel volt törve, az paraszt, földmives,
nem sok váltságdij néz ki belőle, ez mehet a bőrgyárba dolgozni; a
melyiknek a tenyere sima, ez urféle, ezért váltságdijat fognak
adni, ennek az életét meg kell őrizni. Az öltözet nem tehetett
náluk különbséget, mert az uri köntöst már az elfogáskor lehuzta
róluk a tatár s rongyos daróczot dobott a nyakukba helyette, úgy,
hogy mind egyformák voltak. Leány vagy asszonyféléből csak azt
hozta el, a mi nagyon szép és fiatal volt. Azt azután megtartotta
magának feleségül. Volt az neki sok. Ugy volt vele, mint a kutya a
szénával. Ezeket nem engedte kiváltani.</p>
<p>A kedvenczhölgy volt Kalme a kadina: cserkesznő, a tsetsencz
fajból, mely a török padisahk szerályának szokta a legtöbb
csillagát kölcsönözni. Ezt onnan rabolta el a Kaukazusból, mikor
hajórajjal mentek át a tengeren a <span class="pagenum"><a name=
"Page_49" id="Page_49">-49-</a></span> murtizigátorok ellen. A szép
Kalme olyan úr volt Buzdurgán murza fölött, mint a murza a többi
rabszolgái fölött.</p>
<p>Forró délutáni órákban le szokott jönni Kalme a palotából a
többi háremhölgyekkel a kertbe sétálni és mulatozni, mielőtt
azonban kijönnének, elébb trombitaszó adott jelt a kertben dolgozó
férfiaknak, hogy siessenek a fallal körülkerített rekesztéken kívül
eltünni, s a harmadik trombitaszó után fekete eunuchok jöttek elő,
rhinoczeroszbőr korbácsokkal, végig szaladgálva a kerti utakat, s
sorra kutatva minden bokrot, de még a terebélyfák lombos koronáit
is, hogy nem maradt-e ott valami kanember? Jaj lett volna
annak!</p>
<p>Egy délután Damokos Tamásnak azt a munkát adta a főkertész, hogy
a nagy vízmedencze körül levő virágágyakból szedje ki az elvirított
tulipánhagymákat s azok helyébe későbbi virításra szánt
tubarózsákat ültessen. Tamás elvégezte mind a kettőt nagyhamar;
mivelhogy az urfélének az a szokása, hogy ha egyszer parasztmunkába
fog, azt nagy sietve elvégzi; nem tempózik vele, mint az igazi
napszámos; egy nagy kosár megtelt kiszedett tulipánhagymával, a
másik kasból meg kiürültek a tubarózsák. Ekkor aztán a fáradságtól,
meg a hőségtől úgy elnyomta a buzgóság, hogy biz ő ott elaludt. A
főkertész, a ki visszajött, megnézni a dolgát, látta, hogy már el
is van végezve s az ő szolgája alszik: megszánta szegényt, jó szive
volt, fogta az üres kast, letakarta vele, hogy ne süsse a verőfény,
s ne csipjék a legyek: a mitől az aztán még mélyebben aludta az
igazak álmát.</p>
<p>Egyszer aztán harsog a trombita; a feketék jönnek nagy
riogatással, végig toporzékolva a tévutakon, s kergetik a
férfi-népet ki a kertből, felkutatják a bokrokat, a filagoriás
kösköket: nem bujt-e oda valaki? Látták biz azok ott a virágágyak
között azt a két kast; az egyiket tele hagymával, a másikat
fenékkel felfordítva; de eszük ágában sem volt, hogy még azt is
megvizsgálják.</p>
<p>A jó Damokos Tamás pedig csak aludt szép nyugodt <span class=
"pagenum"><a name="Page_50" id="Page_50">-50-</a></span> lélekkel a
lefordított kas alatt s eszébe sem jött, hogy a trombita szóra és
lábdobogásra felneszeljen; mert ő épen most hazatérőben volt
Mikóujvárára mind hadseregestül: annak a trombitái szóltak, annak a
lovai dobogtak úgy. Diadalmasan tért haza a megvivott harczból. Szó
sincs róla, hogy őt elfogták volna; sőt inkább harczi
trophæumokkal, tatár-lengyel exuviákkal megterhelve tér haza
népestől. A várának a tornyai megaranyozódtak az alatt, hogy
odajárt, úgy ragyognak. A két fia eléje jön lóháton: hej, hogy
megnőttek azóta. Félinges kis babákul hagyta őket otthon, s egész
legényekül jönnek most eléje; mégis rájuk ismer. No van csókolódás!
Hát anyátok hol van? Felelnek valamit: de nem érti. Elszokott a
füle attól a beszédtől, a mit Erdélyben beszélnek.</p>
<p>A szerály felőli rácsozatos kertajtó megnyilik, s a
rózsalugassal fedett lépcsőgádoron át leszállnak a palota hölgyei.
Egész dandár azoknak a száma. Nem mind ikbál, a nagyobbrész
odaliszk, a ki az urnője arczát ernyővel védi a nap ellen,
pávafark-legyezővel hüsseli, mandolint, hárfát hoz, vagy csengős
nakarát, a mi tánczhoz való. Napkelet minden festői divatja szerint
van öltözve valamennyi, a hány annyiféleképen. Azt, hogy ki
közöttük a kadina, a legelső urnő, ha a szolgálattevő hódolat nem
árulná is el, ha a ragyogó ékszerek nem kérkednének is vele,
hirdetné maga az arcza, a termete. «Mikor te kilépsz a házadból, a
nap eltakarja az arczát felhővel, azt mondva: most világíts te
helyettem!» így zengedezne róla valami keleti költő. Mi azonban
nyugodjunk meg abban, hogy Kalme legszebb volt a tizenkét hölgy
között.</p>
<p>Eleinte fel s alá sétálgattak a tekervényes tévutakon, virágokat
szedtek, koszorukat fontak, éretlen gyümölcsökbe beletorkoskodtak,
pillangókat kergettek; azután énekelni, tánczolni kezdtek; majd
karéjban összefogózva, majd párosával, fátyolkendőt tartva a fejük
felett, egynek kedve kerekedett szilaj magántánczot járni
leterített szőnyegen, s míg a csörgős dobot ütögette a feje fölé
emelt kezeivel, <span class="pagenum"><a name="Page_51" id=
"Page_51">-51-</a></span> az alatt a többi odaliszkok zümmögő dalt
dudoltak félkaréjban állva. Kalme, két hölgytársa vállaira dülve
gyönyörködött bennük.</p>
<p>Damokos Tamás pedig ottan a kas alatt látá, hogy vonulnak ki
eléje Csik-Szereda ifjú hölgyei nagy zsolozsmaénekléssel. Danolnak
is, tánczolnak is. No lelkecskéim, énekeljétek azt a zsoltárt, hogy
«A Sionnak hegyén Ur Isten, Tiéd a dicséret!» Éneklik is, de valami
olyan furcsa nótára, a milyet ő soha életében nem hallott. Nem
illik ez a melodia sehogy a textushoz. Aztán nem kellene az
embernek tánczolni a zsoltárhoz.</p>
<p>A táncz után sorbetet, meg szultánkenyeret s egyéb csemegéket
hoztak; a hölgyek letelepedtek a nagy persa szőnyegre, a mit a
pázsitra terítének, s akkor elkezdett egy török hölgy meséket
mondani, a mik fölött egyszer-egyszer valamenyi felkaczagott.
Elhiszem azt, hogy mikor egy pogány isten egy csoportban ennyi
kaczagó női ajkot látott megnyilni, hát azt mondta, hogy «de bizony
szebb a földön, mint az égben.»</p>
<p>Mikor aztán a nap kezdett aláhanyatlani, s a nagy olajfák,
cziprusok árnyéka betakarta a kertet, a fülemülék megszólaltak
köröskörül, akkor a kadina megkivánta a fürdést. A nagy medenczében
a szökőkut sugara olyan dallamos hangokon fecsegett a naptól
átlangyult habokkal, hogy lehetetlen volt a hivogatásnak ellene
állani. A hölgyek valamennyien mind lerakták lepleiket, s aztán
csintalan játékot üzve, kergetölőztek a nagy medenczében; maga a
bűbájos Kalme, mint egy élő márványszobor oda állt a szökőkút
sugara mellé, s karját feje fölé emelve, engedé a
kristálygyöngyöket vállain végig peregni.</p>
<p>Halandó szeme nem láthatta ezt a képet: az istenek pedig hadd
lássák! és irigykedjenek.</p>
<p>«No micsoda bolond ez már megint!» mondá Damokos Tamás. Ne
sikoltozzatok annyit a lovam körül, mert még lefordulok róla. Ne
nyulj hozzá te menyecske, mert megrug! Egyszer csak felugrott a
lova, s ő keresztül esett a <span class="pagenum"><a name="Page_52"
id="Page_52">-52-</a></span> fején. Szerencsére csak a kosár
oldalába ütötte a homlokát. Aztán nagyon elbámult, hogy olyan szűk
lett egyszerre a láthatár. Kereste Mikóujvárát: az már nem volt
ott; hanem a menyecskék sikoltozása folyvást hallható volt most
is.</p>
<p>Már csak még sem állhatta meg, hogy a kasnak a fonadékán ki ne
tekintsen, hogy mi lett a lovával, a melyikről leesett? S akkor
egyszerre előtte állt az a látvány, a mi csak az olympi isteneknek
való. Észbontó, szívbetegítő látvány. A hol az üdvösség és az
elkárhozás összetalálkozik. Az örvénynyé vált mézcsepp!</p>
<p>A mythoszi regét látta maga előtt, Anadyomene születéséről, a
mint a nereidák vállaikra emelik a tajtékból született Dionét, hogy
hosszu, aranyba játszó hajfürteit, a mik lebontva végig omlanak az
élő márványon, illatos olajjal bekenjék. Egyik nimfa a tenyerével
befogta a szökőkút csövét s az elszorított víz sűrű permetegekben
lövell szét a tenyere alól a csoportozat feje fölött, a mire, a
mint a pálmafák közül kilövellő rózsaszin alkonysugár rásüt,
félkerek szivárvány tündérkerete támad körülötte, maga a medencze
vize a szétterülő olajtól gyöngyházszinben játszik. Kép csupa
ragyogásból, fényre festett fény, a minek közepette csak a
szökőkutat elfojtó bizbariba néger rabnő jaspis szobor alakja
fekete. A vidám, csintalan női kaczaj s a fülemüle csattogás
egymásba vegyül: közbe egy-egy hárfahur pendül s a megzavart víz
habja locscsan, dallamos lubiczkolással.</p>
<p>– Ne lássam ezt az álmot! sóhajtá erényes elborzadással Tamás.
Soha sem vitte őt arra a lelke, hogy asszonyok után leskelődjék.
Sybaritának, mohamedhivő töröknek való ez. «Nem akarom látni! Más
álmot akarok látni!» S hogy annál biztosabb legyen magáról, a két
kezével eltakarta a szemeit és hanyatt feküdt s aztán csak a fülei
hallották még a dévaj kaczagást, a csalogány czuppogását, a habok
locscsanását. Rá tudta magát kényszeríteni, hogy ujra elaludjék.
Kevés ember tette volna ezt meg az ő helyén. <span class=
"pagenum"><a name="Page_53" id="Page_53">-53-</a></span></p>
<p>Ámde az ébren látott tünemények az álom országába is utána
találtak: ha elfutott előlük, eléje kerültek. Pedig olyan jól
elbujtatta magát: egy nagy kőkoporsó födele alá. Itt csak nem
lelnek rá. A dal, a kaczagás hangja ugyan ide is lehatol hozzá; de
legalább sötétségben van.</p>
<p>Csakhogy egyszerre az a kőkoporsó elkezd átlátszóvá lenni;
kristálylyá lesz a födele, keresztül láthatni rajta. Most látja
már, hogy hová jutott? ott van a török szultán szeráljában, annak a
legbelső háremében: a fehér márvány fürdőteremben, a minek a falai
arany betűs alkoránmondásokkal vannak teleírva.</p>
<p>Egész serege zsibong ott a háremhölgyeknek: tánczolnak,
dalolnak, vízben lubiczkolnak, hintán himbálódnak, hegedülnek és
tamburáznak, egymást narancsokkal hajigálják.</p>
<p>A világ mindenféle szinű hölgyei vannak ott, fehérek, feketék,
sárgák, olajbarnák, aranyozott és karmazsinra festett szemöldöküek,
kék, fekete és zöld szemekkel, selyemsárga, sáfránveres és
koromfekete hajzattal. Valamennyien mind tudják, hogy ő ott van,
egy férfi, lezárva kristálykoporsóba. Körültánczolják nevetve,
gúnyolódva; kinálják csemegékkel, gyümölcsökkel, habzó serlegekkel,
még ajkaik mézével is: tudják, hogy nem nyulhat hozzá, nehéz ez a
koporsófödél. Csak azért ingerkednek vele, hogy a tehetetlen
kínlódásában gyönyörködjenek.</p>
<p>– Pokol tüze emészszen meg benneteket! mormogá magában az
álomlátó.</p>
<p>– Tüzet kivántál? Ha csak ez kell, az is meglesz.</p>
<p>Nagy hirtelen oda hoznak eléje egy roppant nagy medenczét,
aranyozott vörös rézből, a min virágok vannak kiverve kék ezüstből,
fehér aranyból. Ez a medencze tele van parázszsal. Odahelyezik a
kristálykoporsó mellé: olyan közel, hogy a kisugárzó meleg süti az
orczáját.</p>
<p>– No már most mi lészen ebből? dörmögi a fogai közt.</p>
<p>Az üstre valami tömjénformát hintenek, a miből egyszerre nagy
fehér füst támad, a mi eltakar mindent. <span class=
"pagenum"><a name="Page_54" id="Page_54">-54-</a></span></p>
<p>– No ezt jobban is szeretem, mondja magában.</p>
<p>De a füst nem soká tart, nagy zsivaj támad: «jön az aszszeki
szultána! A padisah kedvencz kadinája!»</p>
<p>A füst kétfelé vonul, mint egy kárpit.</p>
<p>Most száll le a szultána a negyven márvány lépcsőn a nagy
fürdőtükörbe, melybe két óriási márványoroszlán okádja a vizet.</p>
<p>– Vakulj meg két szemem! nyögi az álomlátó. Mert nem elég, hogy
látnia kell az eléje szálló alakot, hanem még rá is kell ismernie.
Az ő felesége ez, az ő Ilkája! Nem! Csak volt az övé, most már a
szultáné, pogány török császárnak a rabfelesége.</p>
<p>Óh mi irtózat ezt látni! Azért hozták ide őt ebben a
kristálykoporsóban, hogy ezt meglássa. Pokollá akarták tenni az
életét. Csak legalább ne mosolyogna ez a nő! Ne mutatná ragyogó
orczáján, hogy szépsége vásárra bocsátásában diadalát találja.
Pedig hiszen ő az! Nincs másnak ilyen arcza! Csak legalább arczát
takarnátok el! Dobjatok rá valami fátyolt.</p>
<p>S az álmodónak csak kivánni kell, mindjárt beteljesül.</p>
<p>A rabnők előhoznak egy kis szelenczét, abban van egy arany
fátyol. Az egész nem nyom talán többet egy aranynál.</p>
<p>Egy nehezék arany olyan finommá ellapítva, hogy egy egész
emberalakot képes tetőtől talpig eltakarni, mint egy palást.</p>
<p>De ez a finom, vékony aranylepel úgy odatapad minden tagjához,
mintha semmi sem volna rajta, még az arczvonásai is mind oly hiven
kitünnek alóla: az maradt a ki volt; csak egy élő aranybálvány lett
belőle, a ki mozdul és jár.</p>
<p>S hogy még feszesebben álljon rajta az aranypihe: a derekára
övet körítenek.</p>
<p>De nem is őv az, hanem egy olvasó, csat helyett a közepén a
feszület van rajta.</p>
<p>– Távozz tőlem sátán! <span class="pagenum"><a name="Page_55"
id="Page_55">-55-</a></span></p>
<p>Ez meg épen hivogatás volt. Az aranyozott túlvilági alak ismerős
mosolylyal jön hozzá közelebb s meg nem állhatja, hogy mikor őt
meglátja ebben a zárkában, fel ne kaczagjon rajta. A kaczagástól
szétreped az arczán az aranyfüstlemez s most már egész mivoltában
látja őt maga előtt.</p>
<p>Az ő Ilkája az, nem más.</p>
<p>Ha most megölhetné! Csak ez az egy vágya.</p>
<p>A fantóm leveszi derekáról az olvasót. Tán imádkozni fog,
keresztyén módra?</p>
<p>Dehogy azt cselekszi! Sőt inkább letépi az olvasóról az egyes
szemeit a rózsafüzérnek s aztán szemenkint belehajigálja a
parázszsal telt füstölőbe s a fejével bólint hozzá: «Ez a miatyánk!
Ez a hiszekegy! Ez az Ave Mária!» s aztán tovább megint szemenkint:
hiszekegy! úr imája! üdvözlégy!</p>
<p>A tűzbehajított golyócskák izzóvá lesznek ott, s mint megannyi
haragvó angyal szeme, úgy sugárzanak a szentségtörő arczába, a ki
egyre nevet és bólintgat.</p>
<p>Az álomlátó szeretné ledobni magáról azt az átlátszó
koporsó-fedelet, s aztán beletemetni abba a tűzbe azt a bűbájos
vétkezőt, a ki minden mozdulatával, de minden szempillantásával őt
öli meg ugyanannyiszor. Hanem hát a koporsó födele olyan nehéz,
hogy azt egy Toldi Miklós sem tudná ledobni, az ő kezei pedig olyan
gyöngék, hogy csak egy kosár födelét sem birnák fölemelni.</p>
<p>Az a sok rabnő, milyen dévajul kaczag ott köröskörül!</p>
<p>Az utolsó szem is lepergett már az olvasóról: csak a feszület
maga maradt még meg a zsinóron. A csábalak most azt is odaveti a
tűz közé.</p>
<p>A zsarátnakon izzó felfeszített alak a halálkinoktól látszott
vonaglani; Damokos Tamás a megváltónak minden végmondását hallani
véli, mik a keresztfán haldokló ajkairól aláhangzottak; düh és
keserüség szállja meg idegeit; izmait, inait emberfölötti
erőkitörésre feszíti; sikerül ledobni magáról a nehéz koporsó
födelet, s azzal odaugrik <span class="pagenum"><a name="Page_56"
id="Page_56">-56-</a></span> a rézmedenczéhez, a parázstól izzóhoz,
az olvasó gyöngyöktől ragyogóhoz s felragadva azt két sámsoni
öklébe, a fogantyúnál fogva, odazúdítja: – – igen is az egész nagy
kosár tulipánhagymát Kálme asszonyság és lubiczkoló rabnőinek a
nyaka közé…</p>
<p>A fürdő hölgyek e tulipántos felköszöntésre, de még inkább az
égből cseppent férfinak a látására iszonyú sikoltozásnak eredtek, s
nosza rejtegették az arczaikat a tenyereikbe. Csak Kalme nem
takargatta a képét szeméremrejtő kézzel, hadd égjen azon a haragnak
lángja teljes lobogásában!</p>
<p>– Fogjátok meg a vakmerőt és korbácsoljátok halálra! kiálta
istennői durczával, félig befont hajtekercsét ökölre szoritva,
mintha az is korbács volna. Mire a rabnők csoportja nagy
sivalkodással rohant rá Tamásra minden oldalról.</p>
<p>Az pedig csak állt ott, mint Lót felesége, sóbálvány korában,
elámulva s azt sem tudva, égen jár-e, vagy a földön? Vajjon ez is
álomlátás-e még?</p>
<p>A dévaj mænadsereg körülfogta, üstökébe kapaszkodtak, karjait
hátra csavarták, s ő csak állta mindezt csendesen, mint a
megbénult, a ki se kezének, se lábának nem tudja hasznát venni. Azt
is eltűrte, hogy az egyik hölgy hajából kitépett selyemszalaggal a
hátrafacsart ökleit egymáshoz kötözze. Hanem a mint az a feketebőrü
leánycseléd egy irgalmatlan nagy bőrkorbácscsal reá rohant,
egyszerre visszatért a szivébe a lélek; nagyott sikoltott,
szétszakítá az öklére tekert selyemszalagot, s azzal hirtelen
nyalábra kapta a fekete rabszolgálót, mint egy gyermeket s a fejét
a hóna alá fogva, annak a lábszáraival, mint két cséphadaróval, úgy
szétverte az egész rátámadó asszonynépet, hogy mind elfutott az a
bokorba; végre pedig a verekedő eszközül használt szerecsennőt
visszadobta a vízmedenczébe, s akkor aztán oda állt annak a szélére
s kevélyen kifeszitve széles mellét s megrázva büszkén felemelt
fejét, így szólt a kadinához: <span class="pagenum"><a name=
"Page_57" id="Page_57">-57-</a></span></p>
<p>– Én nem vagyok gyáva rabszolga czenk; hanem igazi magyar nemes!
Hivass ellenem férfiakat, hozzanak kardokat, vágjanak darabokra; de
az én testemet korbácsütés nem éri, amíg élek!</p>
<p>A kadina elbámult a merész szavakon; ez a délczeg alak
megigézte. Visszaemlékezteté azokra az őshonában lakó vitéz
murtizigátorokra; akik közül soha még ellenség foglyul egyet sem
ejthetett, mert mindegyiknek ott van az öve mellett a görbe kés, a
minek a sarlóéle arra való, hogy ha nincs menekülése a hősnek, maga
vágja el a nyakát. Ezek voltak az ő rokonai.</p>
<p>– Hagyjátok őt! parancsolá a hölgyeknek. Ne hívjátok az őröket.
Magunk tartunk törvényt fölötte. Azt mondja, vitéz volt:
megérdemli, hogy kard által haljon meg. Te, vakmerő férfi, most
lépj be oda, abba a köskbe és várd el további sorsodat.</p>
<p>Tamás megfordult s bement a czifra nyári lakba, anélkül, hogy
csak egyszer is visszafordította volna még a fejét.</p>
<p>Kevés idő vártatva utána jöttek az asszonyok; felöltözve és
arczaik lefátyolozva.</p>
<p>Kalme maga felült a kösk közepén levő diványra; a többi hölgyek
félkörben letelepedtek körülötte a puha szőnyegekre.</p>
<p>– Jőjj ide és beszéld el életed történetét; parancsolá Kalme
Damokos Tamásnak.</p>
<p>A délczeg ifjú a rabszolga köntösben is daliás alak volt, s a
nyomort is megaranyozza a büszke férfitekintet. A nők szeme mind
rajta függött; de a ki leginkább el nem ereszté egy pillanatig is
tekintete elől, az Kalme volt.</p>
<p>Mikor hazájáról s annak szabad népeiről beszélt Damokos Tamás,
az asszonyokról, a kik a férfiakkal egy becsületben vannak, arról a
titkos érzésről, a mi a magyar föld lakóját hazájához vonzza: hát
akkor egy-egy elfojthatatlan sóhajtás támadt szavaira, és mikor
leírta fogságra jutását, sok szenvedéseit, bizony könybe lábadt az
asszonyok szeme: de valamennyié. <span class="pagenum"><a name=
"Page_58" id="Page_58">-58-</a></span></p>
<p>Még a büszke kadina is tenyerébe hajtá fejét, olyan nehéz lett
az azoktól a regéktől, miket a rab vitéztől hallott.</p>
<p>– Megértők sorsodat; kimehetsz előlünk. Várd el az
itéletedet.</p>
<p>Tamás elhagyta a kösköt, s aztán hozzálátott, hogy legelébb is
azt a kárt helyrehozza, a mit bolond fővel a kertésznek tett.
Kihalászta a tulipánhagymákat a vízből s gereblyével szépen
elegyengette a dulakodás nyomait a virágágyak között: mire Kalme és
asszonyai előjöttek a köskből, már helyre volt hozva minden
kártétel.</p>
<p>– Hallgasd meg itéletedet: mondá Kalme kegyesen. Életedet
meghagyjuk, sőt kemény sorsodat enyhíteni akarjuk. Tudd meg,
miképen?</p>
<p>Kalme e szavaknál olyan közel lépett Tamáshoz, hogy a vékony
aranyos fátyolon keresztül a forró lélekzete érte az arczát.
Suttogva beszélt hozzája. Azonban Tamás minden szavára kemény, jól
hallható hangon válaszolt, miszerint mindenki tudhassa, hogy ő
igazjáratbeli ember.</p>
<p>– Te azt mondád, szólt Kalme, hogy minden iskolát kijárt,
tanult, tudós ember vagy? Tehát írni is tudsz?</p>
<p>– Igenis, hogy tudok.</p>
<p>– Úgy van az az én hazámban is. A férfiakat mind megtanítják
betüket írni: de a lányokat csak a betüket elolvasni. Azért én
eltudom olvasni a mčhdruli írást: de leírni nem tudom.</p>
<p>– Akkor mégis többet tudsz, mint én, mert én tudok ugyan írni és
olvasni magyarul, meg diákul, egy kicsit görögül is; a góth
betükhöz is konyítok valamelyest; de a mčhdruli írásnak soha hírét
sem hallottam, azt se írni, se olvasni nem tudom: mert azt az én
hazámban nem ismerik.</p>
<p>– Ha olvasni nem tudod, az nem baj. De hogyha kezed járatos a
toll, vagy a nád, vagy a karczoló tű, vagy az ecset forgatásában,
úgy bizonyára egyik betüt a másikról le tudja másolni, ha eléd
teszik. <span class="pagenum"><a name="Page_59" id=
"Page_59">-59-</a></span></p>
<p>– Az már meglehet. Azt mondom rá az egyszeri székelylyel: «még
nem próbáltam, hogy tudok-e hegedülni? de meglehet, hogy
tudok».</p>
<p>– Hát példaképen tekints ide. Kalme lecsatolta karcsu derekáról
a karmazsinpiros marokin bőrövet, melyre domboru rajzokban
mindenféle kacskaringók voltak aranyfestéssel formálva.</p>
<p>– Látod: ez a mčhdruli írás. Ez egy mondat az alkoránból.</p>
<p>Annak a mčhdruli írásnak (a mi a cserkeszeknél a nemzeti
kalligrafia) betüi semmihez sem hasonlítanak olyan nagyon, mint
azokhoz a zsinorkacskaringókhoz, a mik a magyar dolmányra
elül-hátul felvarrva láthatók. Meglehet, hogy ha egy ilyen zsinóros
magyar a cserkeszek közé tévedne, ezek annak a dolmányáról
csodadolgokat tudnának leolvasni. Azért ezek az írásjegyek pompásan
diszítik a préselt marokint, sokkal inkább, mint az arab, vagy akár
a török talik írás betüi, vagy a tatárok szarkalábjai és az
örmények szerteszétágazó ákombákjai.</p>
<p>– Le tudnád-e ezt erről az övről írni?</p>
<p>Damokos Tamás vállat vont. E bizony nem szentírás.</p>
<p>– Ha rávetném a fejemet, miért nem?</p>
<p>– No hát tartsd ezt az ővet most magadnál, s rejtsd el egy
múza-pálma fiatal hajtásának a közepébe. Mikor aztán holdvilág
lesz, vagy pedig pitymallatkor, a midőn még mindenki alszik, vedd
elő, s ezzel a hegyes késsel karczold fel ezeket a betüket, jobbról
balra kezdve, ennek a kösknek a falára. A fal veres, a karcz fehér
lesz, elolvasható. Holnap reggel lejön a murza ide, az abdesztán
mosakodást végezni. Meglátja ezt a felkarczolt irást itt a falon.
Közel légy akkor. A murza fel fog kiáltani: «Ki karczolta ezt az
írást ide erre a falra?» Te akkor lépj elő bátran és mondd meg
neki: «én karczoltam azt oda!» A többit azután várd be csendesen.
Meglátod, hogy mi történik? Ha van bátorságod hozzá, megteszed; ha
nincs, abba hagyod. Ha mersz a sorsoddal megküzdeni, kiállhatsz; ha
<span class="pagenum"><a name="Page_60" id=
"Page_60">-60-</a></span> nem mersz, elbujhatsz. Én nem árulom el
senkinek, ami itt történt. Hogy biztosságban légy, neked adom ezt a
kis görbe késemet. Ilyent hordanak az én bátyáim maguknál, hogy a
rabszolgaságtól magukat megóvják. Most pedig rejtsd el magad oda,
ahonnan előjöttél.</p>
<p>Kalme ott hagyta Tamást a cziprusbokroktól rejtve s hölgyeivel
együtt visszavonult a palotába, énekszó, lant, koboz elhangzott.
Tamás visszafeküdt a kas alá s bevárta csendesen, míg az eunuchok
őrjárata előjött, kinyitogatni a kertajtókat, hogy a kertészek,
bosztandsik és izoglánok újra bejöhessenek. Mikor a bosztandsi basi
előkerült, már ott találta a virágágyak között Tamást,
gereblyézve.</p>
<p>– Csak látszik, hogy legszorgalmasabb valamennyi között az én
Tamás szolgám.</p>
<p>Másnap kora hajnalban lejött a murza az abdesztán mosakodást
végezni a kerti köskbe.</p>
<p>Tamás ott kapargatta a körtefák derekáról a tarjagot, s vizsga
figyelemmel nézte a murza orczáját.</p>
<p>Hiszen tanulmányozásra méltó pofa is volt az: széles és lapos,
nagy, kiülő ökörszemekkel, a mik egymáshoz igen közel állottak, a
közbeeső orr azonban olyan pisze volt, hogy annál fogva ugyan nem
lehetett volna őt vezetni. Ennélfogva aztán a szájának sokkal több
hely jutott, mint a mennyi a szépségre megkivántatik, s hozzájárult
még az a hiányosság, hogy a széles ajkon alig berzengett itt-amott
öt hat szál bajusz, mint a kandurnál.</p>
<p>Azután, ahogy minden ilyen óriásnál szokott lenni, az érző
idegei olyan lomhák voltak, hogy amíg a szemeivel valamit
meglátott, nagy idő telt bele, hogy az arra támadt érzés az
arczvonásaiban kifejezze magát, s az is olyan finta kifejezés lett,
hogy a ránézőnek nehéz volt kitalálni, vajjon haragjában
agyarkodik-e az most, vagy örömében vigyorog?</p>
<p>– Ki karczolta ezt ide a falra? ordítá Buzdurgán az ott
kapargáló Tamásra, amint elébb a szemeivel megbámulta apróra a
kacskaringós cserkesz írást, s aztán széthuzta <span class=
"pagenum"><a name="Page_61" id="Page_61">-61-</a></span> a száját,
fogait kivicsorítva (ki tudja, mosolygás-e ez nála, vagy emberevési
szándék?)</p>
<p>Tamásnak bizony megrezzent az ina erre az ordításra.</p>
<p>– No csak ne szepegj! mondá neki Buzdurgán. Hiszen csak
suttogtam most! Mászsz közelebb! Ki írta ezt ide a falra?</p>
<p>S a szemei keresztbe álltak, s a fogai csattogtak hozzá.</p>
<p>S hogy a rabszolga nem sietett elég gyorsan, kinyujtá eléje
hosszú kezét s megfogta az orrát, annálfogva húzta közelebb.</p>
<p>– Milyen nagy orra van a czudarnak! Olyan mint egy vaddisznónak
az orra.</p>
<p>Buzdurgánnak elég oka volt, hogy irigy legyen rá.</p>
<p>– No hát beleverjem az orrodat ebbe az írásba? Látod? vagy nem
látod? Ki írta ezt ide?</p>
<p>Tamásnak eszébe jutott a kadina mondása: «ha van bátorságod,
megteszed». De hát hogy ne volna.</p>
<p>Már is magasra emelte az orrát.</p>
<p>– Én írtam azt oda.</p>
<p>Erre a szóra Buzdurgán a két térdére tette a két tenyerét, így
görbíté alá a hátát, hogy a nagy pofájával egyenesen szembe
nézhesse Damokos Tamást.</p>
<p>– Te írtad ezt? Te magad? Nem hazudsz? Hát le tudnád ezt még
egyszer írni?</p>
<p>– Le biz én.</p>
<p>Azzal Tamás fogta a kaparó-vasát s annak a hegyével rendén
leírta az egész sort az út porondjába. Éleseszű volt: bár nem is
értette a mčhdrul írást, amit egyszer leírt, azt el nem
felejtette.</p>
<p>Erre Buzdurgán murza akkorára feltátotta a két sor fogát, olyat
ordított mellé, s úgy terjeszté ki a két karját, hogy Damokos Tamás
most már csakugyan azt hitte, hogy meg akarja őt enni.</p>
<p>Ő pedig, a milyen gyors volt, mint a párducz, hátraszökkent, s
kirántva kebléből azt a görbe kést, marokra fogta azt, s azt mondá
a murzának: <span class="pagenum"><a name="Page_62" id=
"Page_62">-62-</a></span></p>
<p>– Meg ne gyalázz! mert elébb ezzel a késsel elvágom a
torkomat.</p>
<p>Buzdurgán előbb megbámulta a görbe kést, s miután meggyőződött
róla, hogy az csakugyan görbe kés, egyszerre rémületre
hosszabbodott arczczal kiáltá, reszketőssé vált hangon Tamásra:</p>
<p>– Jaj fiam! el ne vágd a nyakadat azzal a késsel! Nem akartalak
én bántani: csak meg akartalak ölelni. Ne félj tőlem, édeském,
fiacskám. Kaftánt adok, salavárit adok, selyembe takargatlak, lépes
mézzel etetlek, csak el ne öld magadat. Fiammá fogadlak,
gyaloghintóban járatlak: olyan jó dolgod lesz nálam, hogy az édes
anyádnál sem volt jobb. Ne bolondozz azzal a bicsakkal.</p>
<p>– No hát! mondá Tamás daczosan; mit akarsz hát velem?</p>
<p>– Megmondom egy szóval. Valamennyi rabszolgám közt legelsővé
teszlek. Te parancsolsz valamennyinek, teneked meg senki. Akkor
dolgozol, a mikor akarsz. Mindent tehetsz, csak el nem szökhetsz.
Kapsz tőlem külön házat, a miben lakhatol; a hányszor ebédelni
akarsz, csak küldj a szakácshoz! mit iszol? hozasd! Ha feleségre
van szükséged, csak annyit mondj, hány kell? Még fizetést is adok,
s azt, ha akarod, haza küldheted az atyádfiainak. Olyan jó dolgod
lesz nálam, hogy soha többet a rongyos pereputtyaidhoz vissza nem
kivánkozol.</p>
<p>– De hát most mégis szeretném tudni, hogy mivel szolgáltam én rá
erre a nagy dicsőségre?</p>
<p>– Megérted fiam azonnal: csak nyisd ki a füledet és csukd be a
bicsakodat. Ülj le ide mellém a fübe. Vigyázz, hogy meg ne csipjen
a hangya. Hát azt tudod úgy-e, hogy én nekem van a leghiresebb
bőrgyáram a világon. Az én bivalybőrömből készitik a pánczélokat,
az én marokinomat viszik fejedelmi palotákba a frankok és egyéb
gyaurok birodalmaiba, a kik lábas székeken ülnek, s a könyveiket
beköttetik, épen úgy, mint az igazhivők templomaiba, a hol azokat
szőnyegek gyanánt leterítik; az <span class="pagenum"><a name=
"Page_63" id="Page_63">-63-</a></span> én korbácsaim osztják az
igazságot a jeges tengertől elkezdve a Verestengerig; az én
bagariámmal gázolja keresztül a csikorgó telet a moszkó, meg a
polyák; az én szattyánomat viselik a törökök papucsnak, az én
kordoványomat a magyarok sarunak. – És ezért mégsem az én hirem a
legnagyobb a világon: nem a «buzdurgán» név a legragyogóbb a bőrök
között; mert van a csecsenczek közt egy bőrgyáros, a ki azokat a
hires övöket és tüszőket készíti, a mik drágábbak az aranynál. Ez
veszi el előlem az erzerumi vásárt, a hol az örmények, cserkeszek,
oszszetek, mind csak az ő portékáját veszik. S miben áll a titka?
Abban, hogy az ő bőreire ilyen szép kacskaringós irásban vannak
aranynyal ezüsttel rajzolva, sajtolva alkoránból vett szép
mondások. Csak ezért keresik őket olyan nagyon. – Csináltam volna
én ezt már régen utánuk; de nem tudtam szert tenni olyan
rabszolgára, a ki irni tudja a mčhdruli ákombákot. Magam vittem
annyira, hogy el tudom olvasni, de az olvasás meg az irás közt
tudod jól, olyan nagy a távolság, mint a földön lépegetés, meg az
égben repdesés közt. A gólya is lépeget a földön, mint én; de én
nem tudok úgy repülni, mint ő. S hamarább meg tudnám azt tenni,
hogy a két öklömmel ennek a pálmafának a derekából ilyen ákombákot
csavarintsak, mint hogy egy nádszár hasított orrával betüt
kanyarítsak belőle. S ezek a murtizigátorok, a kik ezt az irást
tudják, olyan kutyahitüek, hogy a mint egyet közülük a harczban
vagy éjjeli megtámadásban elfogdosunk, mielőtt a lánczot kezére
tehetnők, kirántja a görbe kését s elvágja vele a nyakát s azzal
porba esett a pecsenyém. – Értheted már most, édes fiacskám, hogy
milyen nagyon szeretlek én téged, azért, hogy el nem vágtad a
nyakadat. Te tudod a mčhdruli irást! Úgy-e bár, ezt tinálatok
székelyeknél a medreszekben tanítják.</p>
<p>Tamás ráhagyta, hogy igenis: ott tanulta ő ezt a fehérvári
fő-medreszben.</p>
<p>– Hát most te fogod nekem ezt az én irhabőreimre <span class=
"pagenum"><a name="Page_64" id="Page_64">-64-</a></span> írni!
Hahaha! majd meglátod, hogy kiszorítjuk vele a csecsenczeket az
erzerumi vásárból? Micsoda? Még Bagdadból is! De még Aleppóból
is.</p>
<p>(Jól van, jól; gondolá magában Damokos Tamás; de majd mikor
kisül, hogy nem tudok többet annál az egy mondásnál az egész
mčhdruli alkoránból, azt is csak úgy tudom, mint a tyuk az
ábéczét!)</p>
<p>Hanem hát már benne volt. Uszni kellett. Hadd lássuk, mi lesz
belőle?</p>
<p>Buzdurgán pedig nem tréfált: rögtön futtatá az izoglánjait a
kastélyba, hogy hozzanak a számára pompás öltözeteket s nagy
rimánkodásába került Tamásnak, hogy azt a grácziát elengedjék neki,
a mi együtt jár a turbánviseléssel: tudniillik, hogy a berberbasi
simára leborotválja a koponyáját; jó lesz az így is.</p>
<p>Hanem egy különös kegyelmet kért a murzától, mikor a czifra
ruhákat ráadták, a mi csupa prém és paszománt volt.</p>
<p>– Nem bánom: napestig kész vagyok a te bőrödre arany mondásokat
festeni; hanem azután engedd meg, hogy este megint kijöhessek a
kertbe dolgozni. Ez a munka én nekem a gyönyörűségem.</p>
<p>De még meg is dicsérte ezért a kivánságért a murza.</p>
<p>– Ember vagy fiam! Ilyen szolga kellene nekem sok. Látjátok ti
többi kutyafülüek! Ez nem azt cselekszi, a mit ti, hogy a mint a
muezzin estét ordít, rögtön abba hagyjátok a dolgot; hanem a mikor
az egyik munkájába belefárad, akkor pihenésül a másikat veszi elő;
estig betüket ír a szakmányban, este gyönyörüségből neki áll
kapálni. Ne félj, fiam, megjutalmazlak. Te fogod jövendőben a
vétkes, tunya rabszolgáknak a talpára leszámlálni a botokat.</p>
<p>Tamás köszönte szépen ezt a szivességet: nem kiván belőle.</p>
<p>– Nem kivánod? Pedig én azt gondoltam, hogy ez a legnagyobb
gyönyörüség a világon. <span class="pagenum"><a name="Page_65" id=
"Page_65">-65-</a></span></p>
<p>Buzdurgán felvezette a maga kitüntetett rabszolgáját a kastély
udvarára.</p>
<p>A nagy négyszögü tér, a mit a palota négy szárnya képezett,
olyan tisztára volt gereblyézve, s behintve fehér poronddal, hogy
azon még csak egy füszál sem volt látható; – a középső napkelet
felé fordult részén volt a széles lépcsőzet, a min a palotába fel
lehetett járni, s ennek a tornáczából indult ki a földszinten
körülfutó folyosó, a melyen folyvást járkáltak alá s fel az eunuch
őrök, kivont kardokkal. Mert azokon a vasajtókon belül, a mik e
folyosókról nyilnak, dolgoznak azon a munkán, a mi Buzdurgánnak
legféltettebb titka: a drága bőrök aranyozásán, virágokkal és
betükkel itt festik azokat tele. Ezt a tudományt őrizni kell,
nehogy megszökjék vele valaki. Azért is rendelte ide azokat a
műhelyeket a murza, a saját palotájába, hogy hármas zár alatt
legyenek s mindig az ő szeme előtt.</p>
<p>Olyan alacsonyak is a zárkák ajtajai, hogy közönséges embernek
is le kell bukni, mikor rajtuk belép, maga Buzdurgán pedig épen
csak négykézláb teheti látogatását, s mivel nem illenék, hogy ő
fejet hajtson a rabszolgái előtt, annálfogva háttal szokott
hozzájuk bemászni.</p>
<p>Damokos Tamást itt átszolgáltatá a felügyelő timárbasinak,
lelkére kötve, hogy ezt a rabot nagyon megbecsülje, mert ez drága
kincs.</p>
<p>Itt azután megtaníták Tamást, hogyan kell ecsettel a bőrre
festeni az arany czikornyákat, aztán miféle tompa vésőkkel és
fakalapácsokkal kell azokat úgy körülveregetni, hogy
kidomborodjanak. Tamás egész nap ezt mívelte.</p>
<p>Este felé kezdte érteni, hogy miért vásárol a csizmadia szőlőt,
mihelyt egy kis pénzhez juthat. Rettenetes dolog az, hogy az ember
egész nap az előtte fekvő bőrt ütögesse kalapácscsal. Ennél sokkal
kellemesebb a kertben kapálni.</p>
<p>Azonban hát ezért a munkáért jó ebédet adnak: piláfot,
<span class="pagenum"><a name="Page_66" id=
"Page_66">-66-</a></span> szultánkenyeret, sorbetet is hozzá; a
kadinának talán mégis jó szándéka volt, mikor erre feleszelte.
Hátha ez lesz a kiszabadulásának az eszköze?</p>
<p>A mint egyszer a mesterségbe beleokult: próbának oda tettek
eléje egy övnek hasított bőrt, hogy cselekedje rá azt a mčhdruli
mondást.</p>
<p>Ez nem ment olyan könnyen, mint az arabeszkek munkája; mert
csupa kacskaringókból állnak a betük; de estig mégis csak elkészült
meglehetős sikerrel.</p>
<p>Erre, a mint a muezzin a napot elbucsuztatta, bejött a mühelybe
a murza.</p>
<p>Mikor az elkészített övet meglátta, nyalábra kapta Tamásnak a
fejét s olyat csókolt az orczájára, hogy az majd megsüketült
bele.</p>
<p>– Hiszen ezt gyönyörűen megcselekedted. Hohó! Hiszen ezzel mind
leverjük az erzerumi vásáron a csecsenczeket. – Nagyon jól van
fiam! Holnap mindjárt csinálj egy másikat, másféle szép mondással
az alkoránból.</p>
<p>(Másfélével ám! gondolá Tamás. Ha tudnék másfélét! De ebből az
egyből áll az egész tudományom a pogány szentirásból.)</p>
<p>– Nem, uram, ez még tökéletlen munka, kifogásolá a dolgot
ravaszul. Nem vagyok vele megelégedve: kell hozzá egy néhány hét, a
míg a kezem úgy belegyakorlódik, hogy olyan szépen megcsináljam,
mint a milyen a mustrája.</p>
<p>– A mustrája? kérdezé a murza, s tátva feledte a száját
bámultában. Hát hol láttad te ennek a mustráját?</p>
<p>Tamás csak most vette észre, hogy majd elszólta magát. Hanem
aztán helyreüté a dolgot. Tudta, hogy hitetlenek ellenében a
hazudás nem vétek.</p>
<p>– Hát biz én azt a fehérvári collégiumban, a muzeumban
láttam.</p>
<p>Buzdurgán murza nagyot csóvált a hordónyi nagy fején.</p>
<p>– No, mihelyt betörünk megint Erdélybe, meglátogatom
<span class="pagenum"><a name="Page_67" id=
"Page_67">-67-</a></span> azt a fehérvári nagymedreszt. De ott
találjam ennek az övnek a mustráját! Mert ilyen öve csak az én
feleségemnek van, a kadinának, s azt is a patyolat öltönye alatt
viseli, hogy senki sem láthatja rajtam kivül. S ilyen öve van neki
huszonnyolcz: a hold minden napjára más-más.</p>
<p>A murza nagyot fujt.</p>
<p>Tán csak nem fogott neszt?</p>
<p>Azt mondják a czethalról (a ki igen nagy állat), hogy ha annak a
farkába beleütik a szigonyt, kell neki öt percz, a míg az értesítő
ideg egész a fejéig küldi a tudósítást, hogy sebet kapott odahátul
s aztán megint másik öt percz, a míg az agyából az intézkedő ideg
visszaküldi az utasítást, hogy csapjon maga körül a farkával. –
Ilyen czethal volt a szárazföldön a murza: a döfést megkapta a
szigonynyal, de kell neki rá egy hónap, a míg féltékenynyé lesz
miatta.</p>
<p>– No hát eredj most a kertbe kapálni.</p>
<p>Tamás lerakta a czifra ruhát, felvette a kertész-gunyát s kiment
kapálni a kertbe.</p>
<p>A többi rabszolgák már akkor mind kitakarodtak onnan.</p>
<p>A mint Tamás a nagy vízmedenczéhez ért, a hol azt a furcsa
álmot, meg azt a még furcsább valóságot látta, eszébe jutott, hogy
megvizsgálja a muzapálmának azt az új hajtású levelét, vajjon
nincs-e még ott a kadinának az öve, a mit tegnap odarejtett. A mint
lenyult a levélgöngyöleg mélyébe, bizony a kezébe akadt a bőröv.
Tehát nem jött el érte a kadina. Ebből baj lesz; mert a murza
keresni fogja nála azt a bizonyos övet.</p>
<p>Hát a mint kihuzza azt és megnézi, akkor látja, hogy az egy
egészen másszinű öv: a tegnapi karmazsinszinű volt, ez pedig
égszinkék. Aztán a cziframondás is egészen más betükből van
összerakva rajta.</p>
<p>Tamás erre letört egy agavelevelet, annak a héjára felkarczolta
a tövises hegyével az egész cziframondást a kék övről, ezt azután
nagy hamar visszarejté a muzapálma <span class="pagenum"><a name=
"Page_68" id="Page_68">-68-</a></span> hajtásába; s aztán az
agaveleveléről mindaddig rajzolgatta a porondba a czikornyákat, míg
könyvnélkül megtanulta; mikor a murza reggel lejött a mosakodásra a
köskbe, már akkor ott gereblyélgetett Tamás megint. Innen aztán
együtt tért vissza ismét a murzával a kastélyba a
festőmühelybe.</p>
<p>Ezuttal a tegnap betanult verset készítette ki egy darab ujdonat
égszinkék marokinra ezüsttel.</p>
<p>Mikor a murza este bejött, s meglátta a kész munkát, majd a
gerendába ütötte a fejét meghókonyodtában.</p>
<p>– Te! Damokos Tamás! Ennek a mustráját is a fehérvári nagy
medreszben találtad?</p>
<p>– Ott biz én. Van ott a muzeumban ilyen huszonnyolcz; a hold
minden napjára más-más.</p>
<p>– No! Ne lássam addig a mekkai kaábát, a míg a fehérvári nagy
medreszt meg nem látogatom.</p>
<p>(«Én is ott leszek akkor!» mondá magában Damokos Tamás,
elfelejtkezve rab voltáról.)</p>
<h2>HOGY HOZZÁK TÁNCZBA A TÖRÖKÖT?</h2>
<p>Hát ha csak felét megálmodta is Ilka asszony ezeknek a krimiai
állapotoknak, akkor bizony (valljuk meg az igazat) elég oka volt
neki siettetni a jó Damokos Tamásnak minél elébb való kiváltatását
a keserves fogságból; mert nem tréfa dolog az, hogy igazhitű
keresztyén ember minden nap pogány alkorán mondásokat másolgasson
mčhdruli irásban olyan mustra után, a mit a tatár murza legszebbik
felesége rejtett helyen visel.</p>
<p>Sürgette is Ilka asszony a kiváltás dolgát, de az csak nem akart
előre menni. Mintha valami titkos kéz, mihelyt meg van kötve a
csomó, untalan eloldozgatná azt.</p>
<p>Egyszer aztán azt mondá Boldizsár bá Ilka asszonynak:</p>
<p>– No drága gyémántom, most már magam megyek fel Gyulafehévárra.
Irj két levelet: az egyiket Akmet bégnek, a szultán tihajájának, a
másikat meg Apor István uramnak, <span class="pagenum"><a name=
"Page_69" id="Page_69">-69-</a></span> a te tutorodnak. A tihajának
csak azt ird, a mit már máskor, hogy te bizonyosan tudod, szultán ő
felsége, kinek Allah nyujtsa meg az árnyékát, azt rendelte, hogy a
kapitányok rabváltsága kétezer arany legyen; ez készen is van
nálad, azonnal elküldöd Perekopba, mihelyt Damokos Tamást oda
kihozzák, oltalom-leveleket adván neki is, meg nekünk is, a kik a
pénzt odavisszük. Több pénzed nincs, nem is szerezhetsz. Ennyi
azonban készen áll.</p>
<p>Ilka asszony még hozzá akarta tenni, hogy odaadja bizony minden
ékességeit, aranyát ezüstjét, marháit azon felül, de Boldizsár bá
csak azt mondta, hogy «ne kinálj te neki egy batkával se többet,
meglátod, hogy utána kap, esze nélkül, csak én beszéljek vele».</p>
<p>Mikor ez a levél készen volt, akkor azt mondá Ilkának:</p>
<p>– No már most édes ragyogó csillagom: irj egy másik levelet a te
tutorodnak, Apor István uram ő kegyelmének is. Ezt majd én
dictálom. Kezd el: «Kedves, egyetlenegy szeretett Pistukám!»</p>
<p>Ilka asszony földhöz csapta azonban a tollat, hogy a hegyével
állt meg a padlóban.</p>
<p>– De már ilyen megszólítást csak nem irok ő kegyelmének!</p>
<p>– Jaj, édes tubavirágszálam: te csak a füleddel hallgasd, a mit
én diktálok, de eszedben ne tartsd meg. Jaj de szeretem ezt a
felgerjedésedet látni! Ha ezt Tamás látná, megenne örömében. De hát
csak irjad te, a hogy én mondom. Én tudom, hogy miből lesz a
gáliczkő? Megállj, majd új calamust csinálok, szép fáin irást tégy,
a hogy az asszony-ember a szerelmesének küld érzékeny izenetet. De
tán jobb is lesz, ha én magam elébb leirom azt a levelet; te aztán
magadban lekópizálod; mert azt már látom, hogy ha fennhangon
dictálom, megég az arczod a szégyennek miatta.</p>
<p>Tehát elkészíté Boldizsár bá papiroson a levelet, a mi eképen
szólt:</p>
<p>«Hála az egeknek, hogy a mennybéli gondviselés ismét
<span class="pagenum"><a name="Page_70" id=
"Page_70">-70-</a></span> utat és módot nyitott a számomra, hogy
valahára egymásé lehessünk. Az én uramat, a kihez a meghalt
fejedelem erőszakosan kényszerített hozzámennem, de a kivel soha
egy örömnapja nem volt életemnek, ellenben éjjelem-nappalom
rosszabb vala a purgatoriumnál, elfogta a tatár. Mi nekünk
kettőnknek ezzel nagy örömet szerzett. A mostani fejedelem bölcs
akarata kegyelmedet rendelte el, hogy Damokos Tamás fogsága alatt
az én tutorom legyen s a váramban lakjék. Ezzel csak a mi kölcsönös
vágyódásunk érte el legkivánatosabb beteljesülését. Rettegek
azonban azon gondolattól, hogy ha netalán a Damokos Tamás
kiszabadulása által ezen mi édes boldogságunk megzavartatnék. Ő ha
megtudna valamit, engemet talán még meg is ölne. Azért kérem
kegyelmedet, vigye úgy az alkudozást a váltságdíj iránt a szultán
tihajájával, hogy sohase legyen belőle valóság. Mert ha esztendő
egy nap elmulik Damokos Tamás elfogatása után, akkor az erdélyi
törvények szerint a rab felesége elválasztatik tőle és bátran
férjhez mehet. És így ilyenformán végre mi is egymásé lehetünk.
Azért csak kérem igen szépen kegyelmedet, tartsa a tihaját
mindenféle szép kifogásokkal, hogy esztendő egy napig
megállapodásra ne jussanak. Akkor aztán beszéljen Damokos Tamással
más, nem én. Mert a lelkem fáj miatta, ha ránézek azokra a genge
kétezer körmöczi aranyakra, a kiket a bolond fővel rabságba szaladt
vétektarisznya Damokos Tamásért kellene tatár fogára adnunk, holott
mennyivel jobban eltudnók ezt mi a magunk örömére költeni! Milyen
szép kamukabársony mentét, dolmányt tudnék én varratni
kegyelmednek, tarka skófiummal! Milyen jó tokaji négy puttonyos
aszuval traktálnám kegyelmedet, ha ez a pénz nekem megmaradna!
Azért csak okosan bánjék el kegyelmed a tihajával, hogy ő rajta
muljék el a kiváltás, ne mirajtunk. Addig is csókolom kegyelmednek
a két piros orczáját százszor meg ezerszer igaz szeretettel.»</p>
<p>– No hallja kegyelmed, Boldizsár bátyám uram, mondá Ilka
asszony, mikor ezt a levelet lemásolva, pennáját <span class=
"pagenum"><a name="Page_71" id="Page_71">-71-</a></span> kiverte az
asztal széléhez, ha a miatyánkot, hiszekegyet és az üdvözletet
visszájáról kellett volna elmondanom, (a hogy a gonosz boszorkányok
cselekszik), nem került volna annyi lelki kinomba, mint ezeket a
sorokat magam kezével leirni. Azonban az utolsó két sort nem is
irtam ám le.</p>
<p>– De pedig azt is odaird, galambszálam! Mert együtt jó az, mint
a csúz, meg a fogfájás. A nélkül nem valóságos ez a levél.</p>
<p>– De hogy irjam én le azt a szót «csókollak» egy idegen
férfinak?</p>
<p>– Hiszen ne félj, soha sem kerül ez a levél Apor István uram
kezeibe: sőt inkább visszahozom én ezt te neked, mihelyt elkészült
vele a gáliczkő s akkor a tűzbe dobhatod.</p>
<p>– De én azt hiszem, hogy még a tintának is veressé kell válnia,
mikor ilyen fertelmes mondást leir vele a toll…</p>
<p>– Ne féltsd te azt a tintát, angyalkám. Magam csináltam azt; nem
veresedik az meg száz esztendő mulva sem, mert gumi arabikum van
benne. Csak te rajzold oda még azt a két sort is szépen.</p>
<p>– No hát kegyelmednek a lelke rajta. De én tudom, hogy ha ebből
valami bolondság lesz: hát én felhajtom ezt az egész kalamáris
tintát s úgy ölöm el magamat.</p>
<p>– No csak ne tarts semmitől: minden bajt én vállalok magamra.
Most pedig irasd fel az iródeákoddal erre a két kopertára a két
urnak a titulusait: Akmet bégét magyarul; Apor István uramét
pediglen deákul. Ez már ne legyen a te kezedírása.</p>
<p>Mikor aztán megkapta Czirjék a két levélborítékot, akkor egészen
szépen megcserélte a leveleket, s az Akmet bégnek czímzett
borítékba csúsztatta bele az Apor Istvánhoz irottat, ennek a
borítékjába pedig az Akmet béghez szólót. Így pecsételte le mind a
kettőt Ilka asszony pecsétnyomós gyűrűjével.</p>
<p>– Meglátod, hogy gáliczkő lesz ebből. <span class=
"pagenum"><a name="Page_72" id="Page_72">-72-</a></span></p>
<p>Boldizsár bá aztán azt tette, hogy kurtára nyirta a bajuszát,
székely zekét, harisnyát, tört bőr-sarut öltött magára; nyakába
akasztott egy zsiros szeredást, kölcsön kérte a legszélesebb
karimájú viseltes kalapot az öreg gazdától s úgy ment fel gyalog
Gyulafehérvárra, ott fűtől-fától kérdezősködött, hogy hol kapni itt
meg a török basát? merre az a palota? Pedig jobban ismerte ott a
járást, mint maga a bakter. Úgy tett, mintha nem tudna más nyelven,
mint székelyül s a palota előtt strázsáló szász gárdistákat úgy
agyba-főbe csókolgatta, hogy azok alig tudták a csákóikat
helyreigazítani utána. Itt is kapott egy hátbaütést, ott is egyet,
míg a sok hátbaütéssel végre csakugyan bebukott Akmet béghez; ugyan
őrizve a kalapját a két kezével, hogy el ne maradjon tőle
valahol.</p>
<p>– Hát kied az az Akmet basa? kérdé bebotorkázva.</p>
<p>A tihaja kicsiny, czingár emberke volt, sovány képű görögbe
ójtott arabs.</p>
<p>– Látod; buksi!</p>
<p>– Aújnye! Nálunk mind azt mondják, hogy «török basa, nagy a
hasa»; hogy maradt kied ilyen keszeg?</p>
<p>– Ne ugass, hanem beszélj, mit hoztál?</p>
<p>– Ejnye no. Soha sem láttam én még eleveny török basát: hadd
nézzem ki elébb jól magamat, hogy elmondhassam odahaza a
nagyasszonyomnak, miféle csudát láttam.</p>
<p>– Hát már nincs náladnál okosabb ember a Székelyföldön, te góbé,
hogy téged küldtek ide?</p>
<p>– Van biz ottan, hanem azt okosabb helyre küldik.</p>
<p>– No hát ki küldött? mondd el.</p>
<p>– Hát ki küldött volna? Csak nem vetyegtem ide magamtul, mint
egy goromba? Csak nem is a Herkópáter küldött. De meg nem is a
vörös gárgyán küldött. Sem pedig a tarka Jeezus nem küldött kiedhez
engemet talántán, vagy mi?</p>
<p>– Ördög bujjék a kelepelő nyelvedbe! Add ki már, hogy ki
küldött? <span class="pagenum"><a name="Page_73" id=
"Page_73">-73-</a></span></p>
<p>– Hát nám mondom, hogy a nagyasszonyom küldött?</p>
<p>– Ki az a te nagyasszonyod?</p>
<p>– Ne te né! Hogy teszi kied magát, mintha nem tudná, hogy ki az
én nagyasszonyom? Hiszen ahajt küld kiednek egy paksamétát tülem,
hát csak tudni kell kiednek, hogy ki irja ezt az instancziát?</p>
<p>– Óh te külüfejű! Már hogy tudnám, hogy ki írja hozzám a
levelet, a míg fel nem bontom. Adsza a levelet.</p>
<p>– Hm. Nem addig van ám az! Mert hát két paksamétát hozék. Az
egyiket az Están urnak hozám. Aztán a jobbikat a jobbik csizmám
szárába dugám, a balabbikat meg a balcsizmám szárába dugám, s már
most nem tudom, hogy melyik légyen a bal, melyik a jobb!</p>
<p>– Óh, hogy a ménkő csapogasson a két füled közé! hát nem tudsz
olvasni?</p>
<p>– Hiszen ha olvasni tudnék, nem járnék gyalog, hanem beállnék
püspöknek: hat lovon járnék.</p>
<p>– Add ide azt a két levelet! Majd megmondom én, hogy melyik szól
nekem?</p>
<p>Czirjék nagy küzködéssel előkereste a két levelet a két
csizmaszárból. Biz az nagyon egyforma volt mind a kettő: az ember
megtéveszthette.</p>
<p>– De aztán ne a jobbikat vegye el kied magának.</p>
<p>Akmet bég kikapta a neki czímzett levelet Boldizsár kezéből, a
ki egészen odaállt az orra elé.</p>
<p>– Jól van! Most állj oda az ajtóhoz és meg ne mozdulj! Befogd a
szádat: ne fújd rám a foghagymás kolbásznak a szagát.</p>
<p>– Aújnya! Kied talán próféta epret evett, hogy még azt is
kitalálja, hogy mit evett a székely ma?</p>
<p>És aztán a legegyügyűbb pofával támaszkodék neki az ajtófélnek s
az egyik szemét be is húnyta, csak a másikkal sandított a törökre,
hogy mit fog az most mindjárt mívelni, ha azt a levelet (a mi nem
neki van írva) elolvassa.</p>
<p>Akmet bég a diványon ült akkor, a midőn a levelet felbontotta, a
két lábát törökösen maga alá szedve. A mint <span class=
"pagenum"><a name="Page_74" id="Page_74">-74-</a></span> elkezdte a
levelet olvasni, egyszerre csak kirugta maga alul az egyik lábát, a
mint tovább ment, menmeg a másikat; aztán az öklével taszította meg
a levegőt, ahajt talpra ugrott; az egyik lábát felkapta a másik
után s nagyokat dobbantott, hol a fejéhez kapott, hol a térdére
ütött: az ábrázatjának a cserszine csokoládészinüre vált; elkezdett
toporzékolni dühében. – Boldizsár csak nézte ezt nagy
delectátióval, s aztán mikor látta, hogy nagyon ugrál a török,
elővette a zeke ujjából a tilinkóját s elkezdett rajta kedélyesen
furulyázni.</p>
<p>– Elment az eszed, kutyaszánkázta góbéja, hogy itt nekem
furulyázol?</p>
<p>– Hát azt gondoltam, hogy a «boriczát» akarja kied
tánczolni.</p>
<p>– Majd tánczoltatom én mindjárt a te hátadon a korbácsot, csak
sokat mókázz velem! Micsoda bolond levelet adtál nekem? Hisz ez nem
nekem szól.</p>
<p>– Nám mondtam, hogy ne a jobbikat vegye el kied! De hát az után
kapkodott, a melyik zsirosabb volt.</p>
<p>– Hozd ide, hol a másik?</p>
<p>– Nem én addig, a míg az egyiket vissza nem adja kied.</p>
<p>– Itt van, kapd el! Aztán mondd meg az asszonyodnak, hogy az
iródeákjára vágasson tizenkettőt, a miért a kopertákat
elcserélte.</p>
<p>– Hát a volt a hibás? No mert már megijedék, hogy talán a
szászok cserélték el a lábaimat, mikor ott aluvék Ebesfalván.</p>
<p>– Nesze most ennek a másik levélnek a kopertája; tedd bele az
egyiket: ez szól az Apor István uramnak. De hazudj neki valamit,
hogy miért van a koperta feltörve, mert ha megtudja, hogy én
olvastam el a neki szánt levelét a nagyasszonyodnak, bizony olyan
ötvenet csapat rád, hogy nem adod százért!</p>
<p>– Dejszen majd leragasztom én ezt fáinul, macskamézzel, hogy a
bolond se látja meg. Azért nem muszáj hazudni. Soha sem hazudok én
igazán. Ha peniglen észreveszi <span class="pagenum"><a name=
"Page_75" id="Page_75">-75-</a></span> valamelyest, majd úgy
megmagyarázom én azt neki, hogy soha sem érti meg. Ejnye no, hogy
hát ez így el volt cserélve. Né! Már micsoda dolog ez hát? Ejnye
Jézuskám. Haj, haj. No.</p>
<p>– Elmehetsz már Isten hirével! Mire vársz még?</p>
<p>– Hát csak azt instálom, hogy ha hazamék, s otthon majd azt
kérdi tőlem a nagyasszonyom: «no te Palya, hát kaptál-e egy pohár
bort a basa urnál!» hát mit mondó legyek neki?</p>
<p>– Vagy úgy? Dörmögé a bég, s a tarsolyába nyúlva, oda dobott egy
félpiasztert Boldizsárnak, a mit az elkapott a nagy kalapjával
röptében. Itt van! Igyál rajta egyet!</p>
<p>– Hehéj! Hisz ez török pénz! Az apám látott ilyet, de én nem.
Megér ez kétannyit, mint a fele! De biz ezt én be nem iszom. No ezt
hazaviszem a gyerekeimnek, hadd tanuljanak meg tőle törökül. Adjon
Isten kiednek basa uram ezer annyit, (de ne a mi zsebünkből). Áldja
meg az Isten, jártában, keltében, minden maradékaival együtt; vigye
szerencsésen a maga országába haza; adjon Isten kiednek bort,
buzát, bölcseséget, jámbor csendes feleséget; jól szelelő pipát,
vágott dohányt; megőrizze a rossz nyavalyától, ha pedig kiszólítja
ez árnyékvilágból…</p>
<p>– Ha nem szaladsz mindjárt, rögtön elveszem a kalapodat! Riaszta
rá Akmet bég a hálálkodásból kifogyhatatlanra, s ez a fenyegetés
volt a legsikeresebb; Boldizsár olyan sebten ugrék ki az ajtón,
úgy, hogy ha ide hátbaütésekkel igazították a bég cselédei, innen
ki viszont üstökczibálással vezették; mert úgy szaladt, mintha
lopott volna. Azonban a nagy húsz fontos kalapjával úgy talála
fejbe ütni egy goromba csauszt, hogy az összenyaklott alatta, a
kapuban útját álló szász alabárdosra pedig ráfogta a tilinkóját, a
mitől az megijede, azt vélvén, hogy puska, s hátat adott. Mikor
pedig aztán már egyszer Boldizsár kinn volt a piaczon, akkor abba
hagyta a futást: a szájába vette a tillinkóját s nagy
gyönyörüséggel billegette el <span class="pagenum"><a name=
"Page_76" id="Page_76">-76-</a></span> rajta azt a szép székely
nótát, hogy «aluszol-e te juhász? Hej dehogy aluszom». Hagyták
menni békén.</p>
<p>Nem is kereste ő aztán Apor István uramat azzal a czigányutczára
szaladt levéllel, hanem iparkodék minél hamarább kívül kerülni a
sánczkapun, nehogy felismerje valaki, s aztán hazafelé vette az
útját: nem is igen sietvén vele; még három napra való kolbász volt
a szeredásában.</p>
<p>No, hanem az szép találkozás volt, a mi erre következett Akmet
bég és Apor István között! Én nem tudom, mert nem voltam ott; de
csak elképzelem, hogy mikor a nemes úr szokás szerint délután
ellátogatott a tihajához, a kinél mindennapos volt fekete kávéra,
hogy micsoda szemekkel nézett az rajta végig.</p>
<p>– Ejnye de szép dolmányod van, joldás (pajtás)! Kamuka bársony,
úgy-e? Szeretnél úgy-e, egy egész kaftányt is kamuka bársonyból?
Skófiummal kivarrva, úgy-e? Az lehetne szép! Az illenék jól a
termetedre!</p>
<p>Apor István nem gondolt egyebet, mint hogy Akmet bég a nagy
barátság jussán őt egy díszkaftánynyal akarja megajándékozni.</p>
<p>– Hát a tokaji bort szereted-e, joldás? – Azt a négy puttonyost!
Az lehet valami jó! Magam is megiszom, a mikor nem látják.</p>
<p>Apor István szentül azt hitte, hogy Akmet bég most mindjárt
előhoz egy olyan faedényt, a miről a magyar azt énekli, hogy
«aszuszőlős átalag, jaj de régen láttalak!»</p>
<p>– Hát a szép menyecskét szereted-e, joldás? Az olyan menyecskét,
a ki szalmaözvegy; a kinek van ura, csakhogy hátul köték a sarkát
és nem jöhet haza? Szeretsz-e kecske lenni a káposztás kertben?
szeretsz-e macska lenni a tejfeles fazék mellett? Hej te Apor
István! Azt nézem én ki a te két szemedből, hogy te nagyon szereted
a szépet!</p>
<p>A főúr valósággal azt hitte, hogy ez a török úr most valami okos
dologban töri a fejét. Ez az ő gyönge oldala.</p>
<p>Akkor aztán kiverte a pipájából a hamut a bég, s felhörpenté
<span class="pagenum"><a name="Page_77" id=
"Page_77">-77-</a></span> a kávéja maradékát s odahajolva a
joldásához, azt sugá neki a fülébe:</p>
<p>– No hát nem eszel belőle. Mert én ezelőtt egy órával indítottam
el a lovas stafétát tatár Krimiába, hogy hozzák ki a rabságból
Damokos Tamást Perekopig; elfogadtatik a kinált váltságdíj érette:
kétezer arany! a minek egy tizede az enyém, két tizede a kháné, a
többi a murzáé. Egy hónap mulva otthon lesz a várában Damokos
Tamás.</p>
<p>Apor István uram boszusan gondolá magában: ugyan ki lehetett az
a gézengúz, a ki ezt a dolgot így megkonfundálta? S hogyan lehetne
ezen még becsületesen fordítani?</p>
<p>Nem iszol te abból a tokajiból!</p>
<p>A tutor nem értett belőle semmit. Nem kapta ám ő azt a levelet,
a mit a bég elolvasott.</p>
<p>Boldizsár bá pedig csak úgy harmadnapra vetődött haza
gyalogsorban Mikó-Ujvárra.</p>
<p>Ilka asszonynak már akkor a kezében volt Akmet bég válasza a
levelére (azt lóháton hozták), a miben értesíti a nagyasszonyt,
hogy elfogadtatik a kinált váltságdíj, csak küldje minél előbb
Perekopba: ott átadják az urát érte.</p>
<p>Jaj, milyen nagy örömsirással fogadta Boldizsár bát a szegény jó
asszony! Hogy megölelgette! Majd hogy a kezeit is meg nem
csókolgatta: «olvassa kegyelmed a tihája levelét!»</p>
<p>– Tudom én, édes mézem, mi van benne? ha nem olvasom is; – én
pedig visszahoztam neked azt a másik levelet, a minek megirása
neked annyi sírásba került. Tedd el, össze ne tépd. Majd ha Damokos
Tamás előkerül: sokszor elővegyük s nagyokat nevessünk rajta!
<span class="pagenum"><a name="Page_78" id=
"Page_78">-78-</a></span></p>
<h2>MUNDUKA RAVASEL.</h2>
<p>Nem telt bele két hét, hogy Apor István uram vágtatva jött öt
lovas hintóval Mikó-Ujvárra s még a dobogó hidon elkezdett valamit
kiabálni, de a mit csak akkor értettek meg, mikor a várudvarba
érkezve, ujra kezdte.</p>
<p>– Itt a kezemben a fetva! Hozom haza Damokos Tamást! Meg van már
Damokos Tamás! Örüljön, örvendjen kegyelmed Damokosné asszonyom!
Jön már az ura! Én hozom a szabadságát!</p>
<p>Olyan nagyon kiabált, hogy az ember azt hihette volna, hogy már
ott hozza valahol a Damokos Tamást a saroglyában.</p>
<p>– No no! Mondá erre Boldizsár bá. «Lassan a testtel!»</p>
<p>A szegény Ilka asszony is nagy örömre volt gerjedve, a a mint
azt a zajt meghallotta; kivált mikor Apor István azt a
függőpecsétes fetvát megszünt lobogtatni a kezében s kiteríté az
asztalra, s ő aztán meglátta benne azt a sok török szarkalábat, de
a miknek közepette piros tintával pingálva maga a név ugyan
olvasható vala: «Tomasius Damokos de Newtood.» Ez már itt van!</p>
<p>«Itt van már a mi Tamásunk.» Mondá Apor István s olyan ragyogó
orczával tekinte Ilka asszonyra, hogy az szinte kísértetbe jött,
hogy kezet nyújtson neki hála fejében, hanem Boldizsár bá egyet
olyat nézett rá, hogy elment a kedve a kézszorongatástól.</p>
<p>– Itt biz’ a «rák a levélben», mondá Czirjék; de nagy út az
odáig, a míg azt megkapjuk. Hadd tegyek csak egy pillantást ebbe a
tarkafirkába.</p>
<p>Mint a féle ezermesternek, törökül is csak kellett neki
tudni.</p>
<p>A míg pedig azt az irást (visszájáról) kisilabizálta, sok
fejcsóválást mívelt azalatt.</p>
<p>– Sok teketória jár ám még ezzel. Azt értém meg <span class=
"pagenum"><a name="Page_79" id="Page_79">-79-</a></span> belőle,
hogy a Tamást csak Perekopig hozzák ki s nekünk kell odáig
elküldenünk a kétezer arany váltságdíjat. Azután, hogy ezzel a
fetvával két embernél több nem utazhatik. Annak sem szabad a kardon
kívül semmi más fegyvert vinni magával, se puskát, se
pisztolyt.</p>
<p>– Jól van, jól, mondá Apor; de ellenben meg van hagyva mindenütt
a bégeknek, agáknak és hoszpodároknak, hogy egyik várostól a
másikig hat fegyveres lovast adjanak egy csauszal együtt kiséretül
a pénz vivőinek; hol pedig veszedelmes az út, a hegyek között, s
félni lehet a hajdemákoktól, ott még azonkívül tizenkét fegyveres
plájászt.</p>
<p>– Csakhogy tudom ám én jól, hogy mennyit ér azoknak a spáhi
uraknak, meg a plájász ficsóroknak a védelme valami igazi
veszedelem idején, jobban rá merném én bizni magamat az én hóka
lovamra, meg a kovás puskámra, mint arra az egész kiséretre.</p>
<p>– Már pedig az így van elrendelve. Ez kötött marschruta: ettől
el nem szabad térni.</p>
<p>– Hát hiszen majd kifundáljuk a dolgot; csak hadd gondolkozzam
rajta egy cseppet; mert nem tréfa dolog ám kétezer aranynyal,
puska, mordály nélkül keresztülútazni Moldvaországon.</p>
<p>Ilka asszony pedig jaj de szerette volna, hogy nyomban repültek
volna Perekopba.</p>
<p>– Hát csak egy kis útravaló pogácsáról, elemózsiáról is kell
gondoskodni. Mondá Boldizsár bá.</p>
<p>Ilka asszony rögtön futott az övéről lekapott kulcscsomóval,
kiadni az éléstárból a szakácsnak: süssön mindenfélét az
utazóknak.</p>
<p>– Várj csak, galambocskám, majd én leszedem a sonkákat a
füstölőből; mondá Boldizsár bá, utána sietve nagy készségesen, s
mikor aztán egyedül voltak a kamrában, azt mondá: «nem akartam az
előtt a másik előtt szólni; de én nekem most épen eszembe jutott az
a mese a révészről, a kinek egy folyón egy farkast, egy kecskét,
<span class="pagenum"><a name="Page_80" id=
"Page_80">-80-</a></span> meg egy káposztát kellett átszállitani,
még pedig úgy, hogy egyszerre csak egyet szállíthatván át a
lélekvesztőjén, az alatt a másik parton vagy a farkas meg ne egye a
kecskét, vagy a kecske a káposztát. Hát most én is ezen tusakodom
ám magamban. Mert ha én most magam megyek el a pénzzel, s itthon
hagyom a várban Apor István uramat: akkor együtt marad az innenső
parton a farkas a kecskével, ha pedig ő rá bizom a pénzt, hogy
vigye el Perekopba Tamást kiváltani, akkor a tulsó parton lesz a
kecske a káposztával!»</p>
<p>– Ejnye! Kegyelmed mindig a legrosszabbat gondolja az
emberről.</p>
<p>– Ez az egy virtusom van, a miért szeretem magamat.</p>
<p>Midőn azonban déli harangszóra az ebédnél összegyülekezének, az
étkezőben Boldizsár bá, szokása szerint, leghamarább érkezvén meg,
hogy a háziasszonynak a leves kimérésénél segítsen, s a
kenyérfelszelést másnak ne engedje, akkor Ilka asszony így
beszélgetett hozzája:</p>
<p>– No lássa kegyelmed, hát a mesebeli révész mégis csak kitalálta
végtére, hogy mi módon szállítsa át a farkast is, meg a káposztát
is egyik partról a másikra, a nélkül, hogy valamelyik a másikat
megegye. Az imént nyilatkoztatá ki Apor István uram, hogy ő semmi
módon el nem engedi magától vétetni azt a szerencsét, hogy
kegyelmeddel együtt menjen Moldvába, a pénzt elvinni az én lelkem
uramért. És így már most a farkas is, meg a káposzta is együtt
mennek, a kecske pedig itthon marad.</p>
<p>– No ha azt mondta Apor István komám, akkor hát neki osztom a
zuzáját.</p>
<p>(Jaj, de érteni kell ám ezt! Mert hát itt mi nálunk az a szokás
még mai nap is, hogy mikor azt a drága jó lúdgégés<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a> levest kiosztják, annyi szerecsendiót reszelnek
föléje, a mennyi elég egy magyarnak, hát még azon feljül a
<span class="pagenum"><a name="Page_81" id=
"Page_81">-81-</a></span> mi aprólékja van a kácsának, lúdnak, a
májával és zuzájával együtt, szintén felosztják a tányérokba, a
nélkül, meg paprika nélkül nem volna igazi a leves.)</p>
<p>(Hanem aztán megint van egy magyar példabeszéd, a mi azt mondja,
hogy «hamis a zuzája!» Valakit a lúd zúzájával megkinálni, gyönge
czélzásnak vétetik.)</p>
<p>No de annál többet ittak azon ebéd alatt Damokos Tamás uramnak a
boldog kiszabadulásáért! Elfogyott egy veder bor az asztalnál, s az
inasok nem győzték a lengyel meggyvizes karcsú palaczkokat ujra
töltögetni, a miknek a tartalmát kotyogtatva kell inni.</p>
<p>Ilka asszony tudatá az útra kelendő uraságokkal, mi mindenféle
drága elemózsia van összehalmozva a számukra az útra. Azt elvinni
magát kell egy fogadott mokány ló.</p>
<p>Ebéd után aztán Apor István uram, meg Czirjék Boldizsár hadnagy
kiülének a szakállszárítóra pépányozni. A boros veder ide is utánuk
kivánkozott.</p>
<p>– Hát holnap reggel korán hajnalban útrakelnénk Ojtoz felé.
Mondá Czirjék Boldizsár.</p>
<p>– De má minek mennénk mi Ojtoz felé és nem Gijmesnek? veté ellen
Apor István uram, mikor az először is nagy kerülő; háromszor
annyira van a határhoz és négyszer annyira Jászvásárhoz, mint ha
Gijmes felé mennénk ki; másodszor, a míg a gijmesi szorosban a
székely határőrség strázsál, addig Ojtoznál, a hires Rákóczy várat
a török tartja megszállva, annál kell kéredzkednünk.</p>
<p>– Az ám, mert nem kellett volna a várőrségnek épen akkor szedni
széjjel a puskáit, tisztogatás végett, mikor a törökök megrohanták
a várat, hogy aztán egyet se tudjanak lőni.</p>
<p>– No de már az megvan. Az a vár most a töröké.</p>
<p>– Hát az nem baj. Legalább a mint előmutatjuk a fetvánkat,
azonnal kapunk kiséretül hat szpahit, a ki elkoczog velünk
Bakuig.</p>
<p>– De miért mégis az a nagy kerülés? <span class=
"pagenum"><a name="Page_82" id="Page_82">-82-</a></span></p>
<p>– Hát csak egy szót mondok, s az elég lesz, «Munduka
Ravasel».</p>
<p>– A rablóvezér?</p>
<p>– Elég jó hire van, mindenki ismeri a nevét. Ha magát az érdemes
personáját senki se tisztelheti is, mert a zsiványkodásánál fekete
álarczot visel.</p>
<p>– Nagyobb annak a füsti, mint a lángja.</p>
<p>– De én a füstjét sem szeretem, (hogy töltené vele a poklokat).
Azt azonban bizonyosan mondhatom, hogy ez a martalócz most az egész
hajdemák csapatjával ott kóriczál a gijmesi szoros körül s lesi a
Bakuba menő vásárosokat.</p>
<p>– Kitől tudja ezt kegyelmed?</p>
<p>– Hát kitől mástól, mint az oláh-csügödiektől. Mert a gijmesi
határon két falu áll egymással szemben; Magyar-Csügöd Erdélyben,
Oláh-Csügöd Moldvában; csakhogy a Magyar-Csügödben csupa oláhok
laknak, az Oláh-Csügödben pedig merő csángó magyarok. Ezektől
kaptam az értesülést.</p>
<p>– Hát akkor jól van. Akkor menjünk Ojtoz felé, mondá Apor
István; megadva magát ennek az arguválásnak.</p>
<p>De nagyon szeget ütött a fejébe Boldizsárnak ez a gyors
engedékenység. Mi lehet ennek a köpenyege alatt?</p>
<p>Kezdte már bánni nagyon, hogy egy pillanatra hűtelen lett ahhoz
a virtusához, hogy a legrosszabbat teszi föl az emberről, s
elmondta a maga kedves komájának az igazi okot, a mért nem akar a
rövidebb uton menni ki Moldovába. Hogy minek beszélt neki
Mundukáról?</p>
<p>De annyira csak még sem birt skeptikus lenni, hogy gyökeret
hagyjon verni a lelkében annak a gyanunak, hogy előkelő magyar
főur, az Apor familiából, a melynek minden tagja dicsőséggel és
becsülettel halmozza el azt az Attilával egyidejű ős székely nevet:
egy «Apor», a kinek ha a nevén kívül semmije sem maradt, még akkor
is gazdagabb egy oláh hospodárnál, hogy az képes legyen valami oly
árulást elkövetni, a minek a szégyenét az Olt vize se mossa le
róla! Hogy az titokban összeszövetkezzék <span class=
"pagenum"><a name="Page_83" id="Page_83">-83-</a></span> egy oláh
rablóvezérrel. Nem! ilyen rosszat már csak még sem tudott róla
föltenni.</p>
<p>Mert nem vette számításba, hogy nagy ördög az a szerelem. A kit
annak a bögölye megcsip, kirug az minden hámból: még a becsület
hámjából is. Hogy a ki úgy meg van bolondulva egy szép asszonyért,
annak semmi se lehetetlen, mikor arról van szó, hogy azt a más
kezéről elszakíthassa, magához köthesse.</p>
<p>No, hogy ez egyszer ilyen jóhiszemű volt Boldizsár bá, annak
majd megadja az árát keservesen, ő is, meg más is.</p>
<p>A mint ennek a beszélgetésnek vége volt, Apor István uram nagyot
nyujtózkodott s azt mondá:</p>
<p>– Ejh, de kegyetlenül ellakám vala! Egy siket fajdot megettem
majd egészen, a mézesmálit meg nem is számítottam, hány kupával
csuszik le? A «tálbansült» kissé kövér is volt. Csak a hátamba ne
álljon a csömör a sok mindenféle jótól! Nem fog ártani, ha egyet
lovagol az ember az erdőben. Hátha csapázás közben még egy vad
koczát is elejthetnék.</p>
<p>Boldizsár bá ráhagyta, hogy no hát lovagolja ki azt a nagy
evést-ivást, ha máskép nem bir vele.</p>
<p>Apor István aztán előhozatta a paripáját s kilovagolt a várból;
csatlóst sem vitt magával.</p>
<p>De olyan soká kimaradt a főur, hogy estére válván az idő,
Boldizsár bá nem győzte tovább várni: lefeküdt, elaludt.</p>
<p>Azonban oly imette szokott mindig aludni, hogy a mint a hidon
meghallatszott a hazatérő főur lovának a dobaja, rögtön fölébredt
rá, s meg akarta tőle kérdezni, hogy ugyan talán eltévedt az
erdőben valahol s talán egy egész vaddisznókondát hoz magával haza
a cserkészetből? Azonban az a nagy lárma, pofozkodás, a mit a
lováról leszálló főur elkövetett a cselédség között oda lenn az
udvaron, aztán meg a pitvarban, végig a tornáczon, eléggé
fölvilágosítá őt az állapotokról. Úr uram ámbár csak egyedül jött
meg, <span class="pagenum"><a name="Page_84" id=
"Page_84">-84-</a></span> mégis hozott haza egy disznót. Nyilván
folytatta a szomszédban a kupák ürítgetését, s ilyenkor aztán jobb
kitérni az utjából, mert belevész ez még az útfélen álló ártatlan
kőszentbe is.</p>
<p>Azonban ismét lefeküdvén a hárságyra, nagyon rosszakat álmodék
Boldizsár bá; elannyira, hogy mikor fölébrede, s felnyergeltetvén a
paripákat, mindent elkészíte az útra, a mokány lovat is megterhelte
az elemozsinás tarisznyákkal, a pénzes turbát pedig felcsatolá
erősen a saját lovának hátára a nyereg mögé; hát e közben, folyvást
a rossz álmait magyarázgatva, az a furcsa bogara támadt, hogy hátha
most már csak azért is Gijmes felé venné az utat?</p>
<p>Hej ha ez után a bogár után indult volna, az nem vezette volna
őtet ezuttal valami gonosz büdübe.</p>
<p>De nem akart most már az utitársával e miatt ungorkodni.</p>
<p>Lett arra alkalom a nélkül is.</p>
<p>Mert a mint Apor István uramba lelket lehetett verni, hogy
felöltözék és elkészüle az útra: Boldizsár bá majd a falnak esett,
mikor meglátta őt előtámadni granát szinű karassia
posztó-köpönyegben, ezüst gallércsattal és az alatt karmazsinpiros
kamuka-dolmányban, arany sujtással.</p>
<p>– Hejhej! Kegyelmes komám, lakodalomhoz öltözék kegyelmed! Kár
lesz ez a czifra öltözet erre a nehéz útra.</p>
<p>– Az nem a kendtek gondja! förmedt rá a főur. (Mikor nagy
crapulája volt, mindenkit «kend»-nek tractált.)</p>
<p>– De az én gondom is, mert ha így meglátnak bennünket az oláhok
útközben, mind azt hiszik, hogy herczegek vagyunk s rézgaras
helyett aranyat várnak tőlünk fizetésképen.</p>
<p>– Hadd várjanak! Én fizetem! horkantott rá Apor István nagy
kevélyen, a tarsolyára csapva, hogy csak úgy csörömpölt. Lássák,
hogy urakkal van dolguk. <span class="pagenum"><a name="Page_85"
id="Page_85">-85-</a></span></p>
<p>– Hát jól van, akkor én is felveszem a parádés ruhámat; nekem is
van veres dolmányom, granátszin köpenyegem. Különben azt hiszik,
hogy én kegyelmednek az inasa vagyok.</p>
<p>– Kend pedig csak maradjon a kékbelijében! toporzékolt rá
mérgesen a főur. Kendnek abban is jó!</p>
<p>Czirjék nem veszekedett vele. Hiszen úgy se vette volna fel az
ünneplő köntösét. Jobb az ilyen útra a jó báránybőrrel béllelt
dóka, meg a nagy kerek köpönyeg brassói posztóból.</p>
<p>Még az elindulás előtt lejöve hozzájuk Ilka asszony, a két kis
fiát is lehozva az ölében, hogy búcsút vegyen az útrakelőktől s
mindenféle izeneteket kössön az emlékezetükre, a miket azok az ő
szerelmes urának átadni el ne felejtsenek, még a két kis poronty is
küldött egy-egy üzenetet az apának; a kisebbik az igaz, hogy nem
többet, csak annyit, hogy «pá-pá!»</p>
<p>Még azután is, hogy eltávozának, sokáig lobogott utánuk az a
fehér kendő onnan a vár erkélyéről, üdvözletet, áldást küldve a
vándorok útjára, a mit a hátratekintgető Apor mind a maga számára
foglalt le, ő válaszolván az üdvözlésekre, vitézi módon kivont
kardjának megvillantásával. S mikor így hátramaradott
visszaköszöntgetni, olyan édes volt, mint a reszelt füge, midőn
megint oda rugaszkodott Boldizsár bá mellé, akkor mérges volt, mint
a fias ménkü.</p>
<p>De úgy látszik, hogy Ilka asszony áldásai nem igen érték őket
utól, mert a mire Kézdi-Vásárhelyre értek, Apor István uramnak a
lova mind a négy patkóját elvesztette. Ott meg kellett hálni s az
egész lovat ujra megvasaltatni. De még más időhaladék is támadt. A
török azt rendelte, hogy a ki valamely szoroson ki akar menni
Erdélyből a Havasalföldre, annak el kell magát látni paksussal; még
pedig a brassói tanácstól, mert a mostani nyomoruságos időkben a
háromszéki királybirákat mind rabszolgaságra hurczolták. Ki menjen
hát Brassóba? <span class="pagenum"><a name="Page_86" id=
"Page_86">-86-</a></span></p>
<p>– Lóduljon be kelmed hamarjában! Mondá Apor Czirjéknek.</p>
<p>– Én? Brassóba? A szindikushoz paksust kérni? Inkább szunyogot
nyuzni fanyelű bicskával!</p>
<p>Tehát Apornak kellett beugratni a teherhordó mokány lovon. Csak
másnap estére került vissza.</p>
<p>Két napot tehát már eltarisznyázának az úton, csak harmadnap
reggel indulhattak neki az ojtozi szorosnak.</p>
<p>De az is nagyon szakadozott utazás volt; nem mintha valami
veszedelem állt volna a vándorok elé, sőt inkább a nagyon is
barátságos fogadtatás miatt. Végig kellett menniök a hosszú
Nyújtódon, a Damokosok eredethelyén s az Aporok mostani birtokán,
ott egyik kastély a másikat éri, valamennyiben mind atyafi lakik,
annak a portája előtt meg csak nem lehet úgy elhaladni, hogy az
ember be ne térjen egy szóra; ilyenformán Bereczknél tovább megint
nem juthattak naplementig s csak negyed nap láthatták meg a szép
Rákóczy várat az ojtozi szorosban. A többi szép, nagy, erős várakat
mind elpusztították a mongolok, a kik erre vonultak ki, a Rákóczy
vár akkoriban még új vár volt.</p>
<p>Itt már aztán kezdődött a török világ. A két vándor úrnak meg
kellett mutatni az igaz járatbeli voltuknak minden bizonyítványait
a parancstevő aga előtt, a ki megfeketekávéztatván őket, a fetva
értelmében rendelt melléjük hat darab szarácsit, régi, kanóczos
puskákkal, aztán meg tizenkét szál oláh plájást, a kiknek a
salláriumát előre mindjárt le is fizették.</p>
<p>Mindezek egész Oknáig voltak fogadva, a mi a legközelebbi
határszéli város Moldovában, alig egy jó hajtás az ojtozi Rákóczy
vártól hegynek lefelé.</p>
<p>Idáig csinált út volt egész a határig, régi várak romjai a
hegytetőkön; kallók, ványló malmok, kásatörők, fürészmalmok,
ércz-zuzók az Ojtoz folyam mentén, bekerített szilvások, a szép
kőházak körül, az oláh határon egyszerre mindez megszünt, az út nem
út többé, csak görgeteg <span class="pagenum"><a name="Page_87" id=
"Page_87">-87-</a></span> kövek végtelen vágánya, csupa fenyőerdő
minden egész az ösvény martjáig; csak a bemeszelt fák mutatják,
hogy merre kell tartani a haraszt lepte bozótban: itt-amott a
tisztáson egy pakulár-gunyhó, mellette egy szénaboglya,
felpóczkolva egy terebélyes fa tetejére, néhol a nappal is sötét
mély útban egy kiálló sziklán látszik egy sok ágú keresztfa,
melynek minden oldala tele van irva cyrill-betükkel. Ott valami
gazdag bojárt vertek agyon a zsiványok: annak az emlékére emelték
azt a hirmondó keresztet az utódok.</p>
<p>Egy helyen ezt az útnak csufolt járókát egy meredek
palakő-sziklapadmaly annyira odaszorítja az Ojtoz folyamhoz, hogy a
lovagoknak magában a mederben kell csülökig gázolni. A palakőréteg
amfitheatrum alakban karéjt fog, a miben a folyó fennakad; ezt meg
azután mesterségesen összébb vonja valami cziklopsi kőrakás: úgy
látszik, hogy ez is valami hajdankori agathyrz munka, a mikből
azután a meggyüjtött vizet, ellenséges berohanás idején a támadók
fejére zudíták. Azóta senkinek sem jutott eszébe ezt a védgátat
egészen elrontani, s az most is ott állt, szinig megtelve vízzel, a
meredekebb partjairól hosszan libegett alá a tavak zöld
«úszszakála», a csendesebb öböl rejtekében pedig felverte a vizi
tök, meg a békakorsócska, széles gömbölyű bőrleveleivel.</p>
<p>Itt csak egyesével lehetett haladni a karavánnak.</p>
<p>Elől ügettek a plájások mokány lovaikon, középen a két utazó
magyar uraság, hátul a hat török szarácsi.</p>
<p>Mikor a palakő-padmaly mögül kikaptattak a nyilt térre, hát
egyszerre a közeli erdőből sűrű puskaropogás üdvözölte a
karavánt.</p>
<p>Embert ugyan nem talált a golyó, hanem azért tökéletes lett az
ijedtség erre az orvtámadásra. A plájások egyszerre mind hason
feküdtek a földön, hogy még tanunak se lehessen őket hívni: ők nem
láttak semmit; a szarácsiak pedig megfordították a lovaik fejét s
hátrafelé gyorsan elszeleltek. <span class="pagenum"><a name=
"Page_88" id="Page_88">-88-</a></span></p>
<p>S akkor egyszerre nagy ordítozással rohant elő az erdőből minden
oldalról a hajdemák sereg: lehettek negyvenen-ötvenen. A ki a
parancsot osztotta közöttük, az egy magas, veres köpenyeges alak
volt, fekete selyem álarczczal, az arnót harámbasák módjára
öltözve.</p>
<p>Boldizsár bá mindjárt kitalálta, hogy ez a Munduka Ravasel.
Ilyennek irják le, a kik vele találkoztak s élve megmenekültek a
körme közül.</p>
<p>Ennek ugyan a torkába jöttek, mikor épen ki akarták kerülni.
Valaki elárulta neki az errefelé választott útjokat.</p>
<p>Apor István uram erre a rémségre azonnal vitézül kardot rántott,
s neki rugtatott – a hátrafelé vonulásnak, a merre a szarácsiak is
elinaltak.</p>
<p>Egynehány handzsáros hajdemák ugyan eléje kapott a sziklán
keresztülszökdelve s elállta az útját, hanem ekkor Munduka Ravasel
dörgő hangon kiálta reájuk, hogy szikla és erdő viszhangzott
bele:</p>
<p>«A vöröset hagyjátok futni, csak a kéket gyilkoljátok
agyon.»</p>
<p>Boldizsárnak valami világosság lobbant át az agyán erre a szóra:
nem erre való volt-e az a pirosba-veresbe való öltözködés?</p>
<p>Hanem e fölött nem sok ideje maradt elmélkedni, mert egyszerre
több puska ropogott körülötte s ő észrevette, hogy lova megrogyik
alatta. A lovát sebesítették halálra.</p>
<p>No innen most nincsen menekülés.</p>
<p>Apor István már messze elrugtatott a veszedelem helyéről, a
nélkül, hogy a kardját csak egyszer is összecsapta volna az önként
utat nyitott rablókkal, s még csak hátra sem tekintett; Boldizsár
magára volt hagyva, egyedül. S bár legalább a puskája lett volna
vele.</p>
<p>A lova csülkeire rogyott alatta, három golyó is találta szegény
párát. Csak nagy ügyességének köszönheté Boldizsár bá, hogy maga is
a lova alá nem szorult, de kétfelé vetett lábakkal szépen talpon
maradt s kiszökhetett a <span class="pagenum"><a name="Page_89" id=
"Page_89">-89-</a></span> kengyeleiből, mielőtt a rablók az
üstökébe kapaszkodhattak volna.</p>
<p>Nem volt itt meggondolásra való idő annyi sem, mint egy
ménkücsapásnak századrésze. Előtte az egyedüli szabad tér, a mély
vízgyüjtő tó, abba ruhástól, köpönyegestől bele! Csak azután, mikor
odalenn vala a biztos vízfenéken, akkor kezdett el azon
gondolkodni, hogy de mi lesz már most? Itt már volt rá egy kis
ideje.</p>
<p>Élni kell! Ez volt az első thesis. Ez volt a feladat. A «quis? –
quid?» – «ubi?» meg volt állapítva. De «quibus auxiliis?» Ez várt
még megoldásra. Micsoda segítséggel?</p>
<p>Kik vannak itt? Nagy víz. Nymféa bokrok a víz alatt, leveleik
fölötte, jó árnyék, rengeteg sok pisztráng.</p>
<p>Megvan!</p>
<p>A köpönyegét kikapcsolta a nyakából s víznek ereszté.</p>
<p>Hallotta jól, odafenn hogy biztatták egymást a rablók, «a mint
felbukik, lőjjed!»</p>
<p>«Csak te lőjjed!»</p>
<p>Annak a köpönyegnek a belső zsebében volt egy jó nagy darab
kolbász. Azt a pisztrángok rögtön megsejtették s prédálni kezdték.
Ettől a víz szinére emelkedő köpenyeg olyan rángatózásba jött,
mintha igazi ember volna alatta. Hangzott is rá a puffogás és a
köpönyeg nem egy golyót kapott. Hanem az azért csak úszott és
rángatózott tovább, míg belekerült a folyam árjába s akkor aztán
haladt a víz sodrában.</p>
<p>Hanem hát ez jó volt a köpönyegnek; de a gazdájának odalenn a
víz fenekén lélegzeni is kell.</p>
<p>Az is mind kitelik a maga emberségéből. Itt van a hosszú
törökmeggyfa-pipaszár, a mit az ember az övébe dugva visel, annak
az egyik végét a szájába dugja, a másikat felereszti a nymféa
bokrok közé s olyan szépen elpipázgatja azon keresztül a drága jó
levegőt, hogy csupa gyönyörüség a dolga.</p>
<p>Hallgatta, hogy mit beszélnek odafenn. <span class=
"pagenum"><a name="Page_90" id="Page_90">-90-</a></span></p>
<p>– Hozd utánam ezt a turbát Zernyestre! parancsolá a vezéri
hang.</p>
<p>«Ahá! Zernyesten lakol! Tehát erdélyi ficsór vagy?»</p>
<p>Ezt jó volt megtudni.</p>
<p>Azután még egy kis érthetetlen szóváltás volt s arra a távozó
dobaj jelenté, hogy a rablók tovamentek.</p>
<p>De azért Boldizsár bá csak nem hagyá el a maga kényelmes buvó
helyét. Azt mondá: fürödjünk, ráérünk; urak dolga ez.</p>
<p>Élt a gyanuperrel, hogy a rablók hátrahagytak egy pár őrt,
puskával a lesben, a ki arra vigyázzon, hogy nem bukkanik-e fel a
víz fenekéről az ezermester? hátha nem halt meg igazán? s csak a
köpönyege lett agyonlőve?</p>
<p>S nagyon jól sejtette. Két martalócz ott hasalt a parti
fövény-bokrok között s ott őrizte a tavat.</p>
<p>Boldizsár bá pedig őrizte a tó fenekét. Hanyatt feküdt és
levegőt pipázott.</p>
<p>Egyszer a két rabló megunta magát s elkezdett ümmögni,
vartyogni, mint a béka.</p>
<p>– Ahá! gondolá Boldizsár bá. Az apádat tedd bolonddá! Azt
gondolod, nem tudja a székely, hogy a béka nem lakik olyan vízben,
a hol pisztrángok laknak?</p>
<p>Ezzel árulták el épen a rablók a jelenlétüket.</p>
<p>Ekkor aztán ő talált ki a számukra valami ravaszságot.</p>
<p>Volt neki egy vitézkötéses süvege nyestből: azt nem vesztette
el, mert jól a fejébe volt szorulva. Leszakította róla a
vitézkötést, s aztán felbocsátá a víz szinére.</p>
<p>A mint a süveg felbukkant, egy lövés eldördült, a víz nagyot
csattant a marék göbecstől, a mi érte.</p>
<p>Erre a közelebb álló martalócz el kezdett kaczagni.</p>
<p>– «Sus ki! de ne lú!» (Tréfásan: süsd ki, de ne lőjj!)</p>
<p>– Nem ember volt, csak süveg, mormogá amaz távolabbról.</p>
<p>– Bizonyosan elvesztette, s most jön fel.</p>
<p>– Pedig szép süveg, nyestből van.</p>
<p>– Piros bársony a csákója. <span class="pagenum"><a name=
"Page_91" id="Page_91">-91-</a></span></p>
<p>– Boglárt is látok rajta.</p>
<p>– Ki kellene halászni.</p>
<p>– Tudsz te úszni?</p>
<p>– Tudok, de nem merek; mert még nem próbáltam.</p>
<p>– Gázolj be érte, majd én fogom az üstöködet.</p>
<p>Ráállt a másik.</p>
<p>Ennek az egyiknek még töltve volt a puskája.</p>
<p>Boldizsár bá megvárta szépen, míg az egyik rabló neki vetkőzik,
a másik meg kötelet köt amannak a derekára, hogy így a víz fölött
tartsa, s aztán ketten egyesült erővel kihalászszák a drága szép
süveget.</p>
<p>Ekkor aztán Boldizsár bá hirtelen felrugta magát a víz
fenekéről, kiszökött a partra, felkapta a rabló töltött puskáját, a
mi a falnak volt támasztva. Az pedig ijedtében háromfélét gondolt:
ha a pajtását elereszti, az a vizbe fullad, ha megrohanja
Boldizsárt, az a kardjával levágja, ha pedig szaladásra veszi a
dolgot, a saját puskájával lelövi.</p>
<p>Az utolsó esett meg rajta.</p>
<p>A parton maradt rablót Boldizsár keresztül lőtte; a másiknak
elég volt a vízbe fulni; azt elvitte a folyó.</p>
<p>Ekkor aztán megcserélte a ruháit az áldozatul esett
ellenfelével; a kardját is annak az oldalára kötötte, evőeszközeit
is a csizmaszárába dugta, a hosszú haját levágta, s aztán beledobta
a vízbe.</p>
<p>Maga pedig felvevé a megölt rabló puskáját és szeredását,
hálákat adott az Istennek a megszabadulásért s azzal nyakába vevé
az erdőt.</p>
<p>S ugyan okosan tevé, hogy hamarosan végzett: mert alig volt
annyira a sürüben, hogy a fák eltakarták, a midőn látta, hogy
jönnek ám fáklyákkal az eltávozott rablók egész csapattal vissza,
és hálókat hoznak magukkal. Ezek ki akarják őtet halászni! Jó volt
felváltatni magát.</p>
<p>Munduka Ravasel pogány káromkodást mivelt, mikor a két
otthagyott őrt nem találta sehol. Esküdözött, hogy mind a kettőt
felakasztatja, amint kézre kapja. Neki is indítá a fáklyásai egy
csapatját, hogy hajtsák fel az erdőt <span class="pagenum"><a name=
"Page_92" id="Page_92">-92-</a></span> a helybenhagyottakért, s a
hol megkapják, mindjárt fára húzzák.</p>
<p>– Ne te né! Bolondok! Mondá Boldizsár bá. Bizony még
felakasztanának tolvajképen! Holott ha meg akartam volna halni,
meghalhattam volna én ma már becsületes emberképen is. Nem úgy
verik a czigányt.</p>
<p>Talált is nyomban egy odvas fát, a melybe bizton elbujhaték s
annak a padláslikán keresztül gyönyörködheték benne, hogy verik fel
a rablók az egész erdőt idefenn s hogy húzzák a hálót odalenn a
tóban. Egyszer aztán a halászoknak meg van a nagy örömük:
meglelték, a mit kerestek. Ruhája, kardja ugyanaz, még az
ezüstnyelű étszerei is ott vannak a csizmaszárában. Azt azután nagy
riadallal viszik el dorongokra fektetve, míg lassankint az utolsó
fáklyafény is eltünik az erdők sötétjében, s a kurjantások hangját
elnyelik a sziklák.</p>
<p>De azért csak akkor jött elő a rejtekéből, mikor már a bakőzeket
hallotta rigyetni. Most már csakugyan nincs közel emberi
fenevad.</p>
<p>Akkor aztán sietett erdőn, bozóton keresztül, a merre a vén
Nemere ormait látta fehérleni a csillagfénynél.</p>
<p>Azt már megtette, hogy életben maradt.</p>
<p>«Hanem ez még kevés! Ez még semmi sem! Oda a turba a kétezer
aranynyal. Oda van Damokos Tamás!»</p>
<h2>A CSODATEVŐ KIGYÓKŐ.</h2>
<p>A mióta útra kelének a követ urak, Ilka asszony minden este ott
nézte a naplementét a vára erkélyén, ott várta, míg a csillagok
feljönnek, számlálgatta magában, hány nap tölt le? milyen messze
járhatnak már?</p>
<p>Egy ilyen szép estén aztán, valami hetednapra az elindulás után,
egy magános lovagot lát bandukolni a vár felé vezető úton, a kinek
már messziről virít a granátszin és <span class="pagenum"><a name=
"Page_93" id="Page_93">-93-</a></span> karmazsin öltözete. Épen
olyan gunyája van, mint Apor István uramnak. Vajh ki lehet?</p>
<p>A biz épen ide tart a várkapunak.</p>
<p>De nehéz arra ráismerni, mert a homloka és félszeme át van kötve
kendővel, a mi erősen véres, a jobb karja pedig be van bugyolálva
vastagon s a nyakába felkötve.</p>
<p>Még mikor felvezetik a jámbor lovagot az úrasszony elé, akkor
sem akar az ráismerni; még a szavának is alig akar hinni.</p>
<p>– Jaj, édes lelkem hugomasszony, nézze kegyelmed, micsoda
állapotban kerültem haza.</p>
<p>– Az Isten szent szerelmeért! Kegyelmed az, Apor István uram? Mi
történt?</p>
<p>– Jaj ne is kérdezze. Oda vagyok. Össze vagyok kaszabolva. A
fejemet végig hasították, a jobb karomat összezúzták. Egy oláh
kovács kötözte be. Most is zsindely között a jobb karom.</p>
<p>Úgy nyögött a főúr, s olyan vékony hangon beszélt, mint egy
leégett ember.</p>
<p>– Kik? Hol? Micsoda? Kapkodott rémületében a szóhoz Ilka
asszony.</p>
<p>– Hát az az átkozott Munduka Ravasel, meg a czimborái. Jaj,
minek mentünk mi Ojtoz felé? Mondtam annak a bolond Czirjéknek,
hogy rövidebb út lesz Gijmesnek. Ő vitt belé a veszedelembe. Meg is
lakolt érte.</p>
<p>– Mi történt Czirjék Boldizsárral?</p>
<p>– Meglőtték, a vízbe fojtották. Jaj, nem tudok tovább beszélni.
A fejem oda van. Fektessenek le. Azóta mindig lovon ülök. Mindjárt
elájulok. Majd holnap elmondok mindent.</p>
<p>A szegény megrémült asszony maga is segített a roskadozni
készülő lovagot felkarolni s a szobájába vezetni. Maga húzta le
neki a csizmáit; elkészíté a feje alját, ahová nagy keserves
nyögések között lefekteté a halálra sebesültet; azután sietett a
laboratoriumába: a rendes házi asszonynak abban az időben kellett
ilyent tartani a háznál; <span class="pagenum"><a name="Page_94"
id="Page_94">-94-</a></span> mert nem volt ám akkor se patika, se
tilógus egész Kolozsvárig, magának a házi asszonynak kellett érteni
a mithridatok és theriákok készítéséhez. Ebben járatos is volt Ilka
asszony, s a mi csak életserkentő szer van a világon, azt mind
előhordta a nyavalyás főúrnak, akit egész éjjel őrizni és ápolni
kellett, mert a sebláz következtében egyre félrebeszélt és
hadakozni akart: rablókra kiabált és az ágyat rugdalta. Reggelre
azonban a hétféle balzsamoktól és julepektől lehetetlen volt meg
nem gyógyulnia; úgy, hogy felébredvén, nyögdécselő szóval,
meg-megszaggatva a fulladozástól, elbeszélheté Ilka asszonynak az
egész történetet, elejétől végig, úgy, a hogy igazán megesett. Az
ojtozi nagy vízfogónál hogy rohanta meg háromszáz hajdemákkal
Munduka Ravasel az ő kiséretüket, mely vitéz ellentállás után
keresztülvágta magát vissza Ojtoz felé. Ő maga a tutor úr négy
hajdemákot a pokolra küldött, mikor a jobb karját összezúzták,
akkor a balkezébe kapta a kardot, úgy harczolt tovább. Hanem a
nyomorult Czirjék az ott veszett, mert keresztüllőtték s aztán
beledobták a vízfogó tóba.</p>
<p>– Hát a pénz hová lett? kérdezé rémledezve Ilka asszony.</p>
<p>– A pénz bizony! sápítozék a sebesült úr. Hisz az a legnagyobb
veszedelem! Mindig mondtam annak a Czirjéknek, hogy ne a maga lova
nyergére kösse a turbát, hanem az enyimre. Ime, én visszahoztam
volna. De makacs volt; nem engedett. S ime ez lett a vége.</p>
<p>– Elvették a pénzt? Jézus, szent megváltóm! Mi lesz az uramból,
ha nem viszik oda érte a váltságot!</p>
<p>– Dejszen, galambom, hugomasszony; a felől legyen kegyelmed
nyugodt. Annak a pénznek elő kell kerülni! Ha az utolsó bogláromat
eladom is; ha úgy koldulom is össze a Damokos Tamás váltságának ki
kell kerülni. Eladunk mindent: gulyát, nyájat, még a rézmozsarakat
is a bástyákról; de a Tamás váltságának össze kell kerülni. Mihelyt
én az ágyat elhagyhatom: esküszöm minden szentekre, <span class=
"pagenum"><a name="Page_95" id="Page_95">-95-</a></span> hogy ez
lesz a legelső dolgom. Ne essék kegyelmed kétségbe. Másodszor nem
rabolják azt el tőlem.</p>
<p>De bizony nagyon is kétségbe volt esve Ilka asszony, a kezeit
tördelve és zokogva járt fel s alá a szobáiban, felnyitotta a
szekrényeit, halomra hányta a köntöseit; az arany-ezüst kincseit:
még ma elviszi mind Brassóba, eladja a görögnek. Egyébre sem
gondolt, mint hogy az elrabolt váltságdíjat a férjének újra
kiteremtse, ha egy szál köntösben marad is miatta.</p>
<p>Dél felé azonban már annyira magához tért a sebesült úr, hogy
egy gyámolító inas támogatása mellett átbiczeghetett az
ebédlőterembe. Igazán: a pogánynak is megeshetett volna a szive,
olyan nagyon tudott nyögni.</p>
<p>– Nincs nyugtom az ágyban! mondá Ilka asszonynak, a ki gyöngéd
aggodalommal feddé, hogy minek kelt még föl lázár létére? Nincsen
maradásom, a míg hozzá nem foghatok annak a váltságdíjnak a
visszavivásához, a mit az a szerencsétlen Czirjék elveszített.</p>
<p>Ilka asszonynak azonban volt rá gondja, hogy a lábbadozó számára
egy kis jó betegnek való csirkebecsináltat készítsen, a mi annak
nagyon jól is eshetett.</p>
<p>– Két nap óta egy falatot sem vettem magamhoz! édes lelkem,
hugomasszony. Ha egy szegény oláhasszony meg nem szán egy harapás
mamaligával, éhen is vesztem volna. Mert mindenütt a hegyi útakon
kellett menekülnöm a rablók elől. Szegény Czirjék! Mondtam neki,
hogy ne menjünk Ojtoz felé. Ő félt legjobban a zsiványoktól s ő
vezetett a fészkükbe. Csak már a pénzt ne vitte volna magával! Őtet
magát bánná a szösz!</p>
<p>– De én bizony sajnálom szegény Boldizsár bátyámat, mondá Ilka
asszony. Nekem nagyon kedves emberem volt, meg a szegény uramnak
is. Úgy hozzá is vagyok szokva, hogy ime most is feledtemben neki
is ide terítettem az asztalhoz, mindennapi szokás szerint. Szegény
Boldizsár bá, ő sem iszik hát többet a kedves kupájából.
<span class="pagenum"><a name="Page_96" id=
"Page_96">-96-</a></span></p>
<p>– Biz az már eleget ivott az Ojtoz vizéből. Halak prédája
lett.</p>
<p>S még részletesebben elmondá, a mit látott, Ilka asszonynak;
hogy annak már a hidegtől borsózott az egész teste.</p>
<p>Jó, hogy már felhozták azt a becsináltat.</p>
<p>Ilka asszony maga kötötte fel az asztalkendőt a tutor úr
nyakába, sőt még a csirkehúst is feldarabolta a tányérjában,
mivelhogy az a jobb kezét nem használhatta. Egy kis jó aszúborral
is megkinálgatta: hadd jőjjön erőhöz. Semmi sem olyan jó orvosság a
nagy betegnek, mint a tiszta jó bor. S minthogy a tutor úr nagyon
beteg volt, annálfogva nagyokat is ivott ebből az orvosságból. Meg
is használt neki. A két csirkéből főzött becsináltat mind
elfogyasztotta. De még a leve is nagyon jó ám annak: a drága
sáfrányos, petreselymes lé. Azt kanállal szokták megenni. Csakhogy
az ember nagyon ügyetlen a balkezével, mikor kanállal dolgozik,
mind félreöntözi a levet. Ilka asszony megszánta a gyámoltalant,
fogta az egyik kezébe a tányért, a másikba a kanalat, s gyöngédeden
megetette kanállal a kedves beteget, amitől az csak úgy éledt
szemlátomást.</p>
<p>Hanem egyszer csak nagyot csuklik s hátrakapja a fejét az
etetett lázár.</p>
<p>Ilka asszony azt hitte, tán egy csirkecsont akadt a torkán.</p>
<p>Nem biz az. Hanem amint Ilka asszony megfordult, s
hátratekintett az asztal felé, hát ott látta Czirjék Boldizsárt
ülni a szokott helyén, ahol fel volt számára terítve.</p>
<p>– Ejnye de hideg van odakinn! monda Boldizsár bá a tenyereit
dörzsölve. Ugyancsak fuj a Nemere.</p>
<p>Ilka asszony csak kiejtett tányért, kanalat a kezéből.</p>
<p>– Minden jó lélek dicséri az urat!</p>
<p>– Ámen. Mondá rá a jó lélek.</p>
<p>– Boldizsár bá! Kegyelmed élő testben van itt?</p>
<p>– Csak hozzák azt a tokányt, majd meglátod, hogy nem vagyok
lélek.</p>
<p>De bizony úgy megörült ennek a nyilatkozatnak Ilka <span class=
"pagenum"><a name="Page_97" id="Page_97">-97-</a></span> asszony,
hogy minden tartózkodást félre téve, odarohant Boldizsár bához és a
nyakába borult.</p>
<p>– Oh csakhogy kegyelmedet visszahozta a jóságos úr Isten! Hogy
nem ölték agyon a zsiványok.</p>
<p>– No – egy kicsit – talán mégis, dünnyögé Boldizsár bá s nagy
flegmával elkezdett a késsel, villával dobolni a czintányéron.</p>
<p>Hanem Apor István uram háromféle szint is váltott ez idő alatt s
alig akart helyrejönni a csuklásból.</p>
<p>– Hát nem lőtték kegyelmedet keresztül a zsiványok? kérdezé Ilka
asszony; a hogy Apor István urambátyám látta.</p>
<p>– De ugyan keresztül lőttek, édes mézem.</p>
<p>– S azután meg a vízbe is fojtották.</p>
<p>– Az is igaz. Úgy van, a hogy István komám látta. Belém lőttek
tíz golyóbist, s belé is fojtottak az Ojtoz tavába. Hanem azért se
annyi ólmot nem ettem, se annyi vizet nem ittam rá, hogy most
pogányul éhes és szomjas ne lennék. Azért csak hozzad azt a
sóbanfőttet, tálbansültet, meg egy jó veder mézesmálit, hadd
felejtsem el az én bajaimat. Látom bizony, hogy Están komám is
kiheverte már a magáét. No engem, fogadom, még etetni sem kell,
mint ő kegyelmét.</p>
<p>Apor István összeszedte magát az első meghökkenéséből s látva,
hogy Boldizsár bá milyen igazi parasztikus mohósággal tehénkedik
neki a felhozott ételnek, bele kezdett helyezkedni a kényelmetlen
állapotba, hogy vele szemközt ülve maradjon, s a nyilazó szemeinek
gunyos tekintetét nyugodtan kiállja.</p>
<p>Ilka asszony tétova tekintettel nézegetett hol az egyik, hol a
másik férfinak az arczára, mintha kezdene a kettő közül
valamelyiknek a szavában kételkedni. De még nem határozta el
magát.</p>
<p>Boldizsár bá pedig sokkal praktikusabb ember volt, minthogy egy
olyan thémát discussióba hozzon, aminek bizonyára asztalbontás lesz
a vége; (minek előtte <span class="pagenum"><a name="Page_98" id=
"Page_98">-98-</a></span> az ebédnek vége volna.) Csak hadd folyjon
le elébb a lakoma.</p>
<p>Ilka asszony ugyan nagy aggodalommal járogatott körülötte,
kérdezgetve tőle, hogy hol van meglőve? nehogy a fájós helyén
érinteni találja a kezével. Talán a mellén, vagy az oldalán? De
Boldizsár bá mindenre csak azt mondta, hogy «ühüm», a míg a szája
tele volt.</p>
<p>Mikor aztán az utolsó falatot is lenyomtatta a kupa borral,
akkor hátraveté magát a székében s elkezdte a török kése hegyével a
hatalmas szép egészséges fogait piszkálni.</p>
<p>– Hát biz ez mind úgy történt, a hogy Están komám elbeszélé. A
czudar hajdemákok elébb összelövöldözének, s azután a vízbe
dobának. Nem is lett volna soha belőlem élő ember, ha ezt a gyűrűt
az apám rám nem hagyta volna, a kinek még a szép apja örökölte ezt
a hires Rapsonnétól; a ki nagy tündérasszony volt. Ennek a köve egy
kigyókő! Nézzék kegyelmetek. Párja ez annak a kigyókőnek, a mit
Bethlen Gábor dicső fejedelmünk a testamentumában különösen
felemleget. Minden szerencséjét annak köszönhette. Az ilyent a
kigyók fujják a királyuknak a fejére, s a ki ezt elkaphatja a
kigyó-királytól, csodákat mivelhet vele. Már a nagy Theofrastus
ismerte ennek a felséges tulajdonságait. Az ilyen kigyókő minden
sebeket begyógyít, rögtön és azonnal: az eltört csontokat
összeforrasztja s a golyókat a sebből kihúzza. Ime élő példa vagyok
én magam itt. Még csak meg sem látszik rajtam, hol lőttek
keresztül? De még ez nem minden. Még arra is használ a kigyókő,
hogy ha ezt egy vízbe esett ember a szájába veszi: soha bele nem
fullad a vízbe, ha egész nap a fenekén hever is: mert ez a kigyókő
annyi életessentiát izzad ki magából, hogy a lelkét visszatartja.
Ennek a segítségével maradtam élve. Így szabadultam meg a halálos
sebektől, vizbefulladástól.</p>
<p>Hát biz ezt hitte, a ki akarta. De ellene mondani senkinek sem
vala kedve. Ha lódit, ő lássa! <span class="pagenum"><a name=
"Page_99" id="Page_99">-99-</a></span></p>
<p>– Bizony olyan csodatevő kő ez, bizonyozék Boldizsár bá, tovább
magasztalva a gyűrűje varázserejét. Kiállja ez a próbát
akárhányszor. Merek rá fogadni, hogy ha ezzel a kigyókővel
megérintem a szörnyüséges nagy mély vágást, a mit kegyelmed kapott,
Están komám, a nagy dulakodásban, egybe összeforr az, a helye sem
marad ott.</p>
<p>Apor István most vette csak észre, hogy micsoda veszedelmes
tréfával szándékszik őt megkeríteni Boldizsár bá s haragos kemény
hangon, mely az eddigi nyögdécselő nyöszörgéstől nagyon is elütött,
eléje kezde vagdalni.</p>
<p>– Hagyja kend! Maradjon kend azzal az ostoba babonás hitével
távol a testemtől. Felvilágosodott magyar emberek a XVII-ik
században az ilyen bolondságot már repudiálják! Kigyókirályok
nincsenek. Kigyókövek csodaerejében keresztyén ember nem hisz
többé.</p>
<p>– Micsoda? Kiálta felugorva helyéről Boldizsár bá, s áthajolva
az asztalon az átelleneséhez. Ezt akarja kegyelmed eltagadni?
okosabb akar kegyelmed lenni a mi fejedelmünknél, dicsőült Bethlen
Gábornál, a ki igaz kálvinista fejedelem volt? Meg akarja kegyelmed
czáfolni Hatvani professort, a nagy astrologust? Látott már
kegyelmed igazi kigyókövet? Valóságos igazit, a milyen az enyim?
Ezt nézze meg jól!</p>
<p>De a míg gyűrűjét az öklével odatartotta Apor István uramnak az
orra alá, egyszer csak lerántotta a fejéről a véres köteléket, a
nagy sebtapasszal együtt, s ime – azon a magas homlokon nem
látszott de még csak egy karczolás sem.</p>
<p>– No látja kegyelmed, hogy milyen csodát mivel az én kigyókövem.
Hogy begyógyította kegyelmednek azt a nagy vágást a homlokán.</p>
<p>De már ekkor a főúrnak nem volt több tréfálni való kedve.
Kirugta a széket maga alól, s most már aztán a jobb karjáról is
lerántá a zsindelyes burkolást s nagyot ütött az öklével az
asztalra.</p>
<p>– No lám! Még az összetört karját is hogy meggyógyítottam
<span class="pagenum"><a name="Page_100" id=
"Page_100">-100-</a></span> kegyelmednek a kigyókövemmel!
dicsekedék Boldizsár bá.</p>
<p>Ilka asszonynak ekkor nyiltak ki egyszerre a szemei. Végignézett
villámló két szemével Apor Istvánon. De olyan nézés volt az, a mi
túltett minden fegyveradta seben: megölő, lesujtó tekintet egy
asszony szeméből, a kinek olyan fegyvert adott a természet, a mi
ellen semmi sem védelmez.</p>
<p>Apor István látta, hogy le van róla rántva minden álarcz, s a
tettenkapott kalandor fogcsikorgató dühével rázta a felemelt öklét
Boldizsár felé fordulva, a ki csendes nevetéssel tekinte szemébe.
Azzal kirohant a teremből; de az ajtóból visszafordulva, rekedtes
hangon hörgé:</p>
<p>«Megkeserüli még ezt ez a ház!»</p>
<p class="center">*</p>
<p>El is vágtatott még abban az órában a négylovas hintaján, a
melyen idejött, minden búcsúvétel nélkül: rengeteg haraggal és
megszégyenüléssel.</p>
<h2>A NÉGYEZER ÖZVEGYASSZONY OSTROMA.</h2>
<p>– Most már mindent elhiszek erről az emberről! Lihegé Ilka
asszony, reszketve a haragtól. Még kanállal eteté magát velem! Hogy
forrna a torkán, mint Judásnak a mártott falat! Most már szentül
hiszem, hogy összeczimborált a rablókkal!</p>
<p>– No, hogy épen megosztozott volna Mundukával, azt nem akarom
állítani, hanem hogy ő igazította utunkba, arra a fejemet teszem,
egyenesen azért, hogy szegény Damokos Tamás ott veszszen a
rabságban s te özvegyen maradj.</p>
<p>– Mit teszek én most? Mit teszek én most? Töprenkedék Ilka
asszony, kinek a lelki tusakodásban elsápadt az arcza s mégis
veríték gyöngyözött rajta. <span class="pagenum"><a name="Page_101"
id="Page_101">-101-</a></span></p>
<p>– Bizony nem tudom én édes hugomasszony. Vége az
ezermesterségemnek. Az ezeregyediknél pauzál az eszem. Mert azt nem
teszem, hogy panaszra menjek. Hová? Brassóba? a szindikushoz?
inkább kis kutyát fésülni.</p>
<p>– Hát én tudom, hogy mit teszek!</p>
<p>– Ugyan mondd meg; testestül-lelkestül segítségedre leszek benne
az utolsó körömszakadtáig.</p>
<p>– Köszönöm. Nem kell nekem ehhez férfi. Egy férfi sem kell
hozzá.</p>
<p>– Akkor furcsa munka lesz az!</p>
<p>– Mert az Isten büntetése ez rajtam valóban mostan. Azért, hogy
olyan kevély voltam; olyan elbizakodott voltam. Csak a magam bajára
gondoltam, a másé után nem kérdezősködtem. Azt mondtam, nekem módom
van, sok pénzem, ime én kiválthatom könnyen az uramat; a többi
szegény árva özvegy ám lássa, mikor hogyan jut a maga
legkedvesebbjéhez. Ime megalázott az Isten! Ledobott oda a többi
özvegyasszonyok közé, a kiknek nincs miből előteremteni a rabságban
sinylő uraik váltságát. Olyan lettem, mint az uram szegény
társainak szegény asszonykái. Hát én most neki indulok és
összeszedem valamennyi özvegyasszony van Erdélyországban, a kinek
az ura rabságban sinylődik: magam köré gyűjtöm egész tábor számra,
felviszem magammal, a hol az ország rendei tanácsot tartanak, az
országgyülésbe: berontok közéjük a tanácsterembe, ki nem jövök
onnan, míg nem határoznak; megszállom a fejedelem palotáját, ostrom
alá veszem: ha rabságra adta férjeinket a fejedelem és az ország,
most váltsa is ki őket egyszerre az ország és a fejedelem!</p>
<p>Boldizsár bá csak a falnak esett elámulásában.</p>
<p>– Oh te csodatevő asszonyi lélek! Milyen nagy világosság lakozik
te benned! Hát persze, hogy ez a legegyszerűbb dolog: olyan
egyszerű ez, mint a Columbus tojása. A kiket rabságba ejtett az
ország és a fejedelem, váltsa ki az ország és a fejedelem! De, hogy
mindjárt tegye és ne halogassa, rontson rájok rögtön egy asszonyi
tábor: <span class="pagenum"><a name="Page_102" id=
"Page_102">-102-</a></span> egy egész hadsereg a fogoly vitézek
gyászbaborult özvegyasszonyaiból. Nagy gondolat ám ez! Soha én
ezzel a magam tökkolop fejével erre a nagy szóra rá nem jöttem
volna! Ez lesz jó! Ezt tedd meg! Neked sikerül az. Igazad van
benne! Nem kell ide férfi! A férfi mind gyáva olyan nehéz csata
előtt, a minek az asszony neki megy, s áttöri! Ne hallgass senkire:
semmi csititásra. Bölcs dolog az, a mit művelsz. Ne hátrálj; ne
engedj senkit szóhoz jutni. A ki itt okosan akar beszélni, az a
bolond. Te beszélj, te követelj, csinálj csetepatét, a mekkorát
csak tudsz, olyan patáliát, hogy hét országra szóljon! S a míg azt
nem mondják rá: «deliberatum», ne tágíts helyedről. Ne ijedj meg
senkitől! Senki haragos orczájától!</p>
<p>– Bizony nem én! Még a fejedelemtől sem! Azt meg fogja
látni!</p>
<p>– Fogj hozzá; de mindjárt. Kezdd el itt Csikszeredán: ma heti
vásár van. Eredj ki a piaczra a trombitásoddal és fuvasd el vele a
«háromszáz özvegy tánczát» s buzdítsd fel szavaddal az
asszonynépet. Mihelyt egy pár százan lesztek, indulj meg végig a
székely falvakon, városokon: úgy fog nőni az a sereg, mint a
hógörgeteg. Elég lesz az Deés városát megszállni, fogadom! De hogy
mégis tudjad, hogy ha egyszer ottan lesztek, mit követeljetek:
halld meg a tanácsom. Mert minden munkánál az az első dolog, hogy
az ember megtalálja a fogantyúját, a minél megragadja. Aztán az is
régi igazmondás, hogy «Kutya ugat, pénz beszél». Hiába minden
decretum, deliberatum, articulus, pecsétes levél, ha nincs meg
hozzá a felvehető pénz. De hát megvan. Azért tartsad eszedben. A mi
dicsőült fejedelmünk, Bethlen Gábor, az ő emlékezetes nagylelkű
testamentomában a sok egyéb legátumokon kívül magának
Erdélyországnak, rendkívüli szükségekre nyolczvanezer aranyat
hagyományozott. Ez a pénz ott fekszik az özvegy fejedelemnőnél,
Lorántfy Zsuzsánna asszonynál, ki ezt a kerek summát mind ekkorig
nem adta ki az ország rendeinek, azt vetve ellen, hogy hiszen
nincsenek jelen <span class="pagenum"><a name="Page_103" id=
"Page_103">-103-</a></span> azok a rendkívüli szükségek az
országban, a miket a bölcs fejedelem czélzásképen előre megjelzett.
No hát most már itt van az a «rendkívüli szükség». Annyi sok
tízezer magyarnak rabságba esése bizony nevezhető annak. Ezt
követeljed hát. Parancsolja meg az országgyülés a fejedelemnek és
az özvegy fejedelemnőnek… (igen is: parancsolja meg! mert az
országgyülés az úr, a fejedelem pedig csak az ország választott
első tisztviselője), hogy a Bethlen Gábor nyolczvanezer aranyát
azonnal adják ki. Azt is pedig egyenesen a török szultán tihájának
a kezébe tegyék le, nehogy kézen-közön még azt is elmundukázza
valaki s akkor egyszerre az egész elfogott erdélyi sereget,
vezérestől, kapitányostól mind haza fogják bocsátani. Egyébről ne
is hagyj magaddal diskurálni. Igazságodban vagy, helyes úton jársz;
győzni fogsz. Mentül elébb indítsd meg, a mit kigondoltál. A mit
asszony kigondolt, asszony megcselekszi!</p>
<p>Ilkának sem kellett több buzdítás. Rögtön lovat nyergeltetett,
magához vette az udvari trombitását s egyedül, minden más kiséret
nélkül átlovagolt a csikszeredai vásártérre, a hol épen akkor
sokadalom vala.</p>
<p>Ott a templom előtt megállva, megparancsolá a trombitásának,
hogy fujja el a «háromszáz özvegyasszony tánczát».</p>
<p>Hires nóta volt ez akkoriban; akként keletkezett, hogy egy
aranybánya összedőlt s egyszerre háromszáz bányamunkást temetett el
halottul. Mielőtt a nagy szerencsétlenségnek hire futamodott volna,
a bánya tulajdonosa, gazdag magyar főúr, pompás lakomát rendezett a
kastélyában s arra felhivatta a háromszáz asszonyt, a kiknek a
férjeik ott vesztek a bánya düledékei alatt, s fényesen
megtraktálta őket; mikor aztán már jó kedvök lett a sertül, bortul,
akkor megfuvatta a trombitásával az új nótát, a minek a láb alá
való hangjaira a menyecskék tánczra kerekedtek, s egymással
párjában ugyan rúgták a port. Mikor aztán legvigabban járták, a
palota ura elkiáltja magát: <span class="pagenum"><a name=
"Page_104" id="Page_104">-104-</a></span> «no még soh’se láttam
háromszáz özvegyasszonyt egy rakáson ilyen vigan tánczolni».</p>
<p>Erre aztán egyszerre nagy sírás, jajgatás lett az elébbi víg
vihánczolásból: a szegény asszonyok a táncz közben tudták meg, hogy
özvegyek lettek!</p>
<p>Kegyetlen tréfa volt biz az attól a főúrtól, másféle mulatságot
is találhatott volna ki magának. Ilyen volt az idő és az
erkölcs.</p>
<p>Hanem a nóta maga elterjedt egész Erdélyországban s mindenütt
úgy hívták, hogy a «háromszáz özvegy táncza».</p>
<p>Hej mikor ezt a nótát meghallották a rab székelyek asszonyai, de
nem kellett nekik semmi magyarázat hozzá! Ilka asszony ugyan
hatalmas dictiót fundált ki magában, a mit elmondjon az összegyült
nép előtt. De nem lett abból semmi. Csak odáig tudta vinni, hogy
«az én lelkem uram tatár rabságában…» ott egyszerre zokogásba tört
át, s arra aztán valamennyi asszony mind rákezdte karénekben a
sírást; s a sírás közben, mintha valamennyi mind egyszerre
kitalálta volna azt a nagy szót, a mit el akart közöttük mondani
Damokos Tamásné, sűrűn kiáltották: «menjünk! menjünk fel a dietára!
a fejedelemhez! vezessen a főkapitányné asszonyom!»</p>
<p>Jámbor öregek, a férfi-székelyek oda furakodtak közéjük, hogy
szép szóval, gyönge erőszakkal megmarasszák őket; de nem bírtak
velük: «nem kell közénk férfi! Maradjanak kendtek itt a sutban!
Jöjjön velünk, a hány özvegyasszony!»</p>
<p>Utoljára még a trombitásnak a kezéből is kikapták a tárogatóját
s azt is kilökték a körükből, hogy még ennyi férfi se maradjon
köztük; volt ott egy menyecske, a ki nagyon jól értett a
tárogatófuváshoz, a háromszáz özvegy tánczának a nótáját is tudta,
ez lesz a trombitásuk.</p>
<p>S aztán megindult a lavina. Lóháton és szekéren. Minden falu,
minden város szaporította a sereget, mikor Deés felé közeledtek,
már akkor egy tábor volt a Damokosné vezette asszonynép. Úgy, hogy
mikor annak a közeledtét <span class="pagenum"><a name="Page_105"
id="Page_105">-105-</a></span> meglátták a deési öreg toronyból,
félreverték a harangot, hogy jön az ellenség. Iszonyú volt az a
porfelleg, a mi a tömérdek szekér, s az előre vágtató lovas
asszonynép nyomában támadt. A fejedelemnek jelenték a dolgot. Ő
menten kiküldött egy lovashadnagyot egynéhány huszárral, hogy
menjenek előre s tudják meg, hogy mi az? A hadnagy útban találta az
özvegyasszonyok lóhátas előcsapatját; fekete zászlójuk volt, a
végére békós láncz akasztva. Kérdésére nem egyen, de tizen-huszan
felelték: «megyünk a fejedelemre, követelni a rabokat! Ha
elvesztette, hozza vissza!»</p>
<p>A hadnagy lóhalálában vágtatott vissza a fejedelemhez, s elmondá
nagy hült szájjal, hogy ugyan jön ám egy egész hadsereg a fejedelem
nyakára, követelni, hogy a tatár rabságra esett harczosokat váltsa
ki azonnal. Csak azt felejtette el hozzátenni, hogy ez a sereg
csupa asszony. Vagy talán azt hitte, hogy csak az előcsapat az, s a
mi hátul jön, az mind férfi.</p>
<p>Nosza a fejedelem sem vette tréfára a dolgot, hirtelen
felpakoltatott; Deés városa nyitott város; azt nem lehetett
megvédelmezni, úgy elvágtatott onnan, hogy meg sem állt
Szamosujvárig.</p>
<p>Mikor aztán a rendek megtudták, hogy a fejedelem odább állt,
maguk is azonnal, minden határozathozatal nélkül, befogattak a
szekereikbe s utána siettek a fejedelemnek.</p>
<p>Damokosné, meg az özvegyek tábora már csak a hült helyüket
találta Deésen.</p>
<p>«No jól van! mondá Ilka asszony; előlünk ugyan a világból ki nem
futtok! Valahol majd csak utolérünk benneteket».</p>
<p>Ott Deésen tehát szépen kipihenték magukat; a város népe ellátta
őket minden jóval, s aztán az ottani asszonyok is hozzájuk
csatlakoztak, a kiknek a férjeit elvitte a tatár.</p>
<p>Ez alatt a fejedelem és a diæta legalább időt nyert
Szamosujváron elhelyezkedni. <span class="pagenum"><a name=
"Page_106" id="Page_106">-106-</a></span></p>
<p>Rákóczy György beült a várba, a minek akkoriban még védhető
sánczai is voltak, a Szamossal összekötve. (Most ez az állami
börtön, hétszáz rablógyilkos és más gonosztevő számára!)</p>
<p>Hanem a diæta számára nem volt a várban hely; ott nincsenek
nagyobb termek.</p>
<p>Ellenben volt ott egy igen nagy uradalmi pajta: azt be lehetett
rendezni országháznak. Egy kis radikális takarítás, a falak
kimeszelése, a gerendák lepókhálózása után egészen alkalmassá lett
az téve rendeltetése czéljára. Az ablakain ugyan nem voltak
üvegtáblák, s annálfogva keresztül-kasul járhatott rajtuk a szél;
hanem a két végét, a mi pajták szokása szerint nyitva volt, (hogy a
terhes szekerek által s kijárhassanak), alul bedeszkázták
hevenyében; felül azért csak nyitva maradt. Egyéb baj aztán nem
volt, mint hogy az ezer meg ezer veréb, a mi már ideszokott, nem
szünt meg csiripelni odafenn a házban a tanácskozás folyamata
alatt; s a protonotárius úrnak ugyan vigyáznia kellett, hogy az
egerek meg ne egyék a jegyzőkönyvét, minekelőtte hitelesítve van.
Egy hosszú asztalt leczövekelt lábakra végig nyújtóztattak a
középen a rendek számára, annak a felső végéhez T betű formára egy
másik asztalt ragasztottak, a mi a fejedelem tanácsurainak volt a
helye. Rédey Ferencz uramnak, az elnöknek, karosszék jutott, a
tanácsurak szalmaszékeket kaptak, a rendek beérték lóczával.</p>
<p>De mind jó ez, ha bölcseség van hozzá! A Rákoson még ennyi sem
volt. Mégis milyen jól ment minden!</p>
<p>Hanem az volt a nagy baj, hogy a fejedelem betegnek jelenté
magát. Az udvari orvosa, doctor Reineckius azt mondta, hogy a szive
van meghülve s azt mással, mint porrátört csörgőkigyó-szívvel nem
lehet felmelegíteni; az pedig csak Bécsben kapható. Az egykori
krónikairó ellenben azt mondja, hogy biz az csak afféle «febris
scholaris» volt. Mikor a gyerek nem tudja a leczkéjét, azt mondja,
a hideg leli. <span class="pagenum"><a name="Page_107" id=
"Page_107">-107-</a></span></p>
<p>Bizony pedig a jó Rákóczy György ugyancsak nem tudott azokra a
kérdésekre megfelelni, a miket az ország rendei hozzá intéztek.</p>
<p>Az első kérdés mindjárt az volt, hogy ugyan miért csinálta az
országgyülés tudta és beleegyezése nélkül azt a szerencsétlen
hadjáratot? Ki vette rá, hogy hadsereggel menjen Lengyelországba
koronát keresni?</p>
<p>Hát erre bizony a fejedelem nem tudott egyebet felelni, mint
azt, hogy meghült a szive.</p>
<p>A második kérdés meg az volt, hogy mi módon fogja már most az
elfogott tömérdek rab hazafit a tatárok lánczaiból
kiszabadítani?</p>
<p>Erre a fejedelem még rosszabb betegséget vallott be: azt, hogy
üres a cassája.</p>
<p>A jó mulatság bekoronázására aztán még ott ült a nyakukon a
szultán tihajája, Akmet bég, s a tatár khán követe, Dája-Lot-Ali
bég, a kik mindennap kétszer bekopogtattak, hogy letették-e már a
rendek Rákóczy Györgyöt a fejedelmi székből? Ezek másról hallani
sem akartak. Ha nem teszik le ezt a «lázadót», a ki a felséges
szultánnak nem engedelmeskedik, jön az egész tatárság egyfelől, a
budai basa másfelől, az erdélyi népséget a lovai lába alá gázolni.
Válaszszatok magatok közül egy «emberséges embert!» Ez volt a
mindennapi szavuk.</p>
<p>És a magyar urak naponkint nem tehettek egyebet, mint hogy a két
bégnek hol egy czifra kaftányt, hol egy szép aranyos billikomot
küldtek ajándékba, hogy csak tűrtőztessék a haragjukat. Mindennap
ujra be kellett a szájukat csukni vagy aranynyal, vagy
ezüsttel.</p>
<p>Megérkezék azonban Damokos Tamásné az özvegyek táborával
Szamos-Ujvár alá. Az örmény asszonyok még feleúton eléjük vonultak
egész processióval a városból. Mikor felvonultak a Szamos mentén,
egész tábor volt a sokaságuk, minden falunak a maga fekete
zászlója.</p>
<p>Azon a reggelen pedig különös csodatünemény jelent meg az égen:
mint ez a krónikában fel vagyon jegyezve. <span class=
"pagenum"><a name="Page_108" id="Page_108">-108-</a></span> Az
igazi nap körül egy fényes szivárványba játszó tág udvar öblösült s
annak a karimáján, délponton és a két horizonon három ellennap
támadt. A valódi nap ép oly sápadtnak látszott, mint a három
naprém, hogy puszta szemmel a tányérjába láttak, s az egész ég nem
volt kék, hanem szürke. Sokáig bámulta minden nép ezt az égi
csodát. Gonosz jövendőket jósoltak belőle. Hogy négy fejedelem fog
lenni egyszerre Erdélyországban: (egyik sápadtabb, mint a másik!) s
nagy vérontás, országromlás lesz a vége.</p>
<p>S be is teljesült e rossz jóslat; pedig ez nagyobb csoda volt a
földön, mint az a másik odafenn az égen.</p>
<p>Talán ez égi tüneménynek a bámulata okozta, hogy az oda
irányzott figyelem miatt ezt a kisebb tüneményt alig vette észre
valaki, a mint egy csupa asszonyokból álló tábor körülfog egy
kerített várat, bezárja azt szekérsánczaival, mintha a
leghadismerőbb megszálló ellenség volna.</p>
<p>Csak azután, hogy az országházzá átalakult pajta előtt
megjelenék egy száz főre menő küldöttség, mind az ország
legelőkelőbb özvegyasszonyaiból válogatva, kiknek némelyike még a
kis ölbeli gyermekét is elhozta, kezdék észrevenni az «urak», hogy
idelenn a földön is történik valami. Kemény Simon (az elfogott
Kemény János fővezér nagyobbik fia) mint háznagya a diætának,
találkozék legelébb az asszonyságokkal, s azt kérdezé tőlük, hogy
hová igyekeznek? Az asszonyok vezetője, Damokos Tamásné választ
adott neki, mondván:</p>
<p>– A diætára jöttünk, a fogságra vitt rabok kiszabadítását
szorgalmazni!</p>
<p>– Azt ugyan helyesen teszik, mondá a nyájas levente. Tessék
besétálni. Odabenn tanakodnak már a rendek.</p>
<p>Azzal bebocsátá őket mind a százat. A pajta előterében volt egy
korlátokkal elzárt rész a hallgatóság számára, ellátva lóczákkal;
azokra a hölgyek szépen letelepedének s kezdetben igen csendesen
viselték magukat.</p>
<p>Ellenben a többi asszonynépet a darabontok az ajtóból
<span class="pagenum"><a name="Page_109" id=
"Page_109">-109-</a></span> visszaterelték. Azok aztán a pajta mind
a két oldalán neki feküvének a deszkázatnak s a deszkák hasadékain
át hallgatták és szemlélék a diætán történendőket: mások pedig
felkapaszkodának a pajta ablakaiba s onnan dugták be a fejeiket,
úgy, hogy minden ablak tele volt kiváncsi ábrázatokkal.</p>
<p>Eleinte az uraságoknak tetszett az nagyon, hogy ilyen szép
auditoriumuk van. Igyekeztek is kitenni magukért ékes
szónoklatokkal.</p>
<p>Az öregebbik Ebéni ott vette fel a szót, a hol Deésen elhagyá;
követelve, hogy a fejedelem adjon választ arra a kérdésre, ki birta
rá, mi oka volt rá, hogy a szerencsétlen lengyelországi hadjáratba
beleugorjon? Igen keze ügyébe eső orátori fordulat volt tőle, a
midőn odamutatva a karzaton megjelent gyászoló özvegyekre, azoknak
keserves szenvedéseit megható szavakban ecsetelé, az özvegyek
hangos zokogása mellett.</p>
<p>E vehemens szónoklat hatása alatt a rendek azonnal határozatot
hoztak, hogy a fejedelem még egyszer szólíttassék fel categorice,
hogy feleljen meg erre a kérdésre; a határozatot pedig sietve vigye
fel hozzá Barcsai Ákos, rontson be a fejedelem szobájába, s ha
beteg is, ha nem is, adjon választ, ne tartsa a világot véka
alatt!</p>
<p>Barcsay Ákos bement a várba, az alatt az urak, több ismerősre
akadván az asszonyságok között, azokkal eldiscurálgatának; mikor
aztán Barcsay Ákos visszajött, ismét a helyeikre ülének.</p>
<p>Barcsay mély csendesség közepett elmondá, hogy a fejedelem
izenete ez: Ő a lengyelországi hadjáratot egyenesen a fejedelmi
tanács tudtával és beleegyezésével kezdte meg.</p>
<p>No iszen támadt erre nagy patália! A hosszú asztalnál ülő rendek
mind felugrálának, s huszan is kiabáltak egyszerre, az ökleikkel
fenyegetve a felső asztalnál ülő tanácsosokat, mindent elmondtak
azokra, csak azt nem, hogy derék emberek. <span class=
"pagenum"><a name="Page_110" id="Page_110">-110-</a></span></p>
<p>Az asszonyok ezt a jelenetet csak hüledezve nézték, mind a
korlátok mögül, mind az ablakokból: azt hivék, hogy most mindjárt
darabokra aprítják az urak a tanácsosokat.</p>
<p>Nagy sokára szóhoz tudott végre jutni az elnök: Rédey Ferencz
uram. Mind a két kezével megüté a mellét, így kiálta:</p>
<p>– Isten engem úgy segéljen, hogy senki én velem e hadjáratnak
semmiféle okát nem közölte!</p>
<p>Ez nagy szó! Mikor egy puritán életű ember azt mondja: Isten úgy
segéljen! Nem volt ez akkoriban útféli szólásforma.</p>
<p>– Esküdjenek meg a többi tanácsurak is! Követelték az urak a
hosszú asztalnál.</p>
<p>S a tanácsos uraknak egyenkint fel kellett állni és éghez emelt
kézzel megesküdni, hogy egyikükkel sem közölt senki egy szót is a
hadjárat okairól.</p>
<p>Ilka asszony és a többi özvegyek kezdték ezt a dolgot már egy
kissé unalmasnak találni s fészkelődtek a helyeiken.</p>
<p>– Hát akkor miért adták a tanácsurak a beleegyezésüket a
hadjárathoz? kiáltá Ebéni.</p>
<p>Rédey Ferencz, sarokba lévén szorítva, kénytelen volt kirukkolni
a válaszszal.</p>
<p>– Hát énnekem Kemény János, a fővezér azt mondotta, hogy igen
fontos okok parancsolják a lengyelországi hadjárást; de azok
annyira titokban tartandók, hogy ha az ő saját inge tudna felőlük
valamit, még azt is a tűzbe dobná.</p>
<p>«Nekünk is mind azt mondta!» bizonyozának a többi tanácsurak a
felső asztalnál.</p>
<p>Erre aztán megújulva tört ki a vihar idelenn!</p>
<p>«Meg kell notázni Kemény Jánost! Számüzessék! Tűztől-víztől
eltiltassék!»</p>
<p>A nagy harag nem csillapodott le elébb, mint mikor a
protonotarius felmutatá az összehajtott ív papirt, tudatva
<span class="pagenum"><a name="Page_111" id=
"Page_111">-111-</a></span> a rendekkel, hogy ime készen van a
«nota» Kemény János ellen. Számüzetik Erdélyből örökre.</p>
<p>Vigye fel a notát Barcsay Ákos azonnal a fejedelemhez aláirás
végett. Ha beteg is, ha nem is, ezt alá kell írnia.</p>
<p>A míg azonban Barcsay odajárt, berohantak a terembe Kemény János
két legény fiai, s az idősebb Simon, kirántva kardját, neki hevült
arczczal kiálta a rendekre:</p>
<p>– Én az apám becsületében gázolni nem hagyok. A ki az én apámat
hazaárulónak meri nevezni, mind kihivom egy szál kardra. Csunyaság,
léhaság egy távollevőre kenni minden hibát; a ki nem jöhet ide
magát kitisztázni! Azt itélni számüzetésre, ki maga is ott
sinylődik tatár Krimiában rablánczokra verve.</p>
<p>De már ennek az asszonyok is mind pártjára keltek. «Csunyaság!
Gyalázat! A rabvezért itélni el! A helyett, hogy
kiszabadítanák!»</p>
<p>A rendek alig tudták lecsillapítani ezt a lármát, s a közben
maguk is rájöttek, hogy bíz az egészen helytelen dolog volt:
szegény Kemény Jánost itélni el számkivetésre, a ki a nélkül is
rabságban ül, s nagy nehezen rávették a heveskedő Simont, hogy
dugja hüvelyébe a kardját s aztán jobban megruminálva a dolgot,
másik határozatot hoztak, melynek értelmében Kemény János
fővezérnek fenhagyatik, hogy ha hazaszabadul a fogságból, magát a
rendek előtt, ha tudja, tisztázhassa, s a veszedelmes hadjárat
okainak igazságát kimutassa.</p>
<p>Mikor aztán Barcsay Ákos visszatért az elsőbb határozattal,
melyet ugyan nagy koczódásba került a fejedelemmel aláiratni, akkor
azt mondták neki, hogy no csak forduljon meg a sarkán, s vigye fel
a fejedelemhez ezt a második határozatot.</p>
<p>– Eb megy vissza harmadszor is a fejedelemhez! Így is majd
kidobott ő nagysága, doctor Reineckius pedig mindenkit a
kristélylyal fenyeget, a ki még egyszer a magas beteget háborgatni
próbálja. <span class="pagenum"><a name="Page_112" id=
"Page_112">-112-</a></span></p>
<p>– No hát, felviszem én! ajánlkozék Kemény Simon, s a rendek
ráhagyták, elfeledkezve róla, hogy ő a háznagy, a kinek a rend
fentartása kívül is, belül is hivatalos kötelessége.</p>
<p>Ezzel hát a mai ülésnek a feladata szerencsésen be lett volna
végezve; a rendek kérdeztek sokat: megtudtak semmit; határoztak
sokat: végeztek semmit.</p>
<p>S azzal, quasi re optime gesta, kezdtek felczihelődni s abba a
gyülésbontó csendes zsibongásba általmenni, a mikor senki se bánja,
hogy vajjon miért tátog az elnök.</p>
<p>Az asszonynépben forrt a méreg.</p>
<p>– No, feleim! mondá Ilka asszony, most kezdődik már az
országgyülés!</p>
<p>Azzal felugorván a padra, hatalmas harangcsengésű szóval
elkiáltá magát:</p>
<p>– Úr uraim! Országos rendek és méltóságok! Ne higyjétek aztat,
hogy mi azért jöttünk volna ide, hogy a ti koczódásaitokban
gyönyörködjünk, hanem hogy tőletek a mi rabságban sinylődő férjeink
kiszabadítását követeljük!</p>
<p>Ez a felszólalás nagy indignatiót keltett a rendek közt.</p>
<p>– Csitt! asszonyok! Ez itt országháza! kiálta recsegő hangon az
egyik tanácsúr nagy dölyfösen.</p>
<p>De visszavágott ám neki Ilka hatalmasan.</p>
<p>– Bizony majd azt hinné az ember, hogy még most is pajta, arról
a sok üres szalmáról, a mit úr uraimék itt csépeltek.</p>
<p>Ez már szörnyűség volt. «A tyúk kukorékol!» «Mulier taceat in
ecclesia!»</p>
<p>– Fájdalom, hogy nem vagyok «mulier», nem asszony, hanem
«vidua», özvegyasszony, s az özvegyasszonynak hazánk törvényei szót
és szavazatot adnak mindenha! Tudjátok, a kik a törvényt
ismeritek.</p>
<p>Ez egy kis gyenge lefőzés volt. A szép szónoknőnek akadtak
rögtön párthivei, a kik azt kiálták: «halljuk! halljuk!» Mások
ellenben, különösen az éltesebb urak, <span class=
"pagenum"><a name="Page_113" id="Page_113">-113-</a></span> annál
határozottabban hangoztatták: «Vége van! Levata est sessio! Ebédre
harangoznak.»</p>
<p>S valóban a szamosujvári toronyban épen akkor kezdtek el delet
harangozni.</p>
<p>– Uraim! kiálta Damokosné; kilenczvenezer jó magyar hazafinak
nem harangoznak ebédre, a kik tatár rabságban moslékkal és
döghulladékkal tengetik életöket! Van-e lelkük kegyelmeteknek, hogy
nyugodtan asztalhoz üljenek, hogy fejüket álomra hajtsák, a míg
kilenczvenezernyi vérük, atyafiuk jajkiáltásai verdesik az eget; s
idehaza egy egész árván maradt nemzet sír miattuk? De fogadom
lelkemre, hogy ma kegyelmeteknek sem harangoztak ebédre, de még
vacsorára sem fognak harangozni! Mert mi innen kegyelmeteket ki nem
bocsátjuk addig, a míg a raburaink kiváltását el nem végzik.</p>
<p>«Nem bocsátjuk! Bizony nem bocsátjuk!» kiáltozák egy szívvel és
szájjal mind a száz asszonyok, a kik odabenn voltak.</p>
<p>Kiabált az elnök, harsogtak az urak, de mind elnyomta azt az
asszonyok sivalkodása. A kivüllevő asszonynép pedig, a ki a
bejáratnál leste a kimenetelt, azt vélve, hogy a küldötteiket
odabenn öldöklik, nekivételkedtek annak a gyarló deszkapalánknak, a
mi a pajta nyilását elzárta, egyet recscsent, kettőt roppant, azzal
bedőlt s a résen keresztül tódult be az egész asszonysereg, a
mennyi csak befért.</p>
<p>A tulsó oldalán a pajtának épen olyan deszkafal volt felállítva,
nagy hiba lett volna, ha másik pillanatban az ott összegyülekezett
fehérnépek azt is be nem döntötték volna; most aztán mind a két
oldalon megtelt az országház asszonynyal, a mennyi csak befért, a
kívülről tódulók a száz küldöttet előre tolták, úgy, hogy azok a
zöld asztalhoz, az urak hátára lettek szorítva, egy-kettő a
tolongásból felugrott a lóczákra, utoljára Damokosné valami
tizedmagával épen a zöldasztalra jutott fel.</p>
<p>Lárma pedig vala olyan nagy, hogy senki a maga szavát nem
hallhatá. <span class="pagenum"><a name="Page_114" id=
"Page_114">-114-</a></span></p>
<p>Soha még országgyülést, mióta a világ áll, ilyen «pressió» alatt
nem tartottak.</p>
<p>Szép lett volna feloszlatni a gyülést, csak lehetett volna. De
minden követnek a vállára három asszony támaszkodott, ott kellett
ülve maradni.</p>
<p>Végre aztán Damokosné addig integetett a becsődült
asszonynépnek, mutogatva, hogy ő akar beszélni, a míg lassanként
elcsendesülének.</p>
<p>Az első csendességet azonban egy tanácsos úr arra használá fel,
hogy mérgesen protestáljon az erőszak ellen.</p>
<p>– Micsoda violenczia ez?</p>
<p>– Igenis, violenczia, felelt rá Ilka asszony. De igazat ad
nekünk hozzá ez a gyászfátyol a fejünkön, a mit mi sem jókedvünkből
viselünk. De bár akkor tették volna az asszonyok ezt a violencziát,
a mikor kegyelmetek elhatározták, hogy háborút kezdjenek! Bár akkor
jöttünk volna ide protestálni az oktalan vérontás, pusztulás,
veszedelem ellen, a mi országunkat érte. Egész sor tanácsos úr
esküdött itt rendre egymás után, hogy ő semmit sem tanácsolt a
fejedelemnek, mikor az a hadjárathoz készült; küldték volna hát
maguk helyett az asszonyaikat, azok majd tudtak volna a
fejedelemnek jó tanácsot adni.</p>
<p>Ez az igazmondás egy kis derültséget keltett az urak között is.
«Füge egy menyecske!» dörmögék a szakállukba.</p>
<p>Azután nagy csendesség között folytatá Damokosné:</p>
<p>– De nem jöttünk mi ide zűrzavart, háborúságot csinálni. Nem
hányjuk mi szemére sem a diætának, sem az ország tanácsának, sem a
fejedelemnek azt, a mi megtörtént. Tudjuk, nekik is fáj. Hanem
azért jöttünk, hogy a megtörtént veszedelem megszüntetését
követeljük. A mit az ország és a fejedelem elrontott, tegye jóvá az
ország és a fejedelem; ha elfogatta az urainkat seregestül, váltsa
ki őket seregestül.</p>
<p>Rédey Ferencz elnök uram csendesen válaszolt az asszonyi
szónoknak. <span class="pagenum"><a name="Page_115" id=
"Page_115">-115-</a></span></p>
<p>– Hiszen épen azon tanácskozunk, jó asszony, hogy hogyan és mi
módon?</p>
<p>– Minek ide az a nagy tanácskozás? Itt van a szultán követe, itt
a tatár khán követe: le kell a kezeikbe tenni a váltságdíjat s
azonnal hazaeresztik a fogoly seregünket. Minket se kínoznak,
azokat se kínozzák tovább.</p>
<p>– Igaz az, jó asszony! helyeslé az elnök. De hát a mostani
inséges időkben honnan vegyen egy akkora summát az ország, mint a
mekkorát a khán követel, jó asszony?</p>
<p>Damokosné megsokallta már a sok «jó asszony»-t, mert neki más
titulusa is volt.</p>
<p>– Hát megmondom, jó ember, hogy honnan vegye az ország azt a
nagy summát egyszerre. Meg van az, közel van, csak meg kell
markolni. Ott van a nyolczvanezer arany, a mit dicsőült
nagyfejedelmünk, Bethlen Gábor király az országnak hagyott
rendkívüli szükségekre. Itt a rendkívüli szükség; ott a
nyolczvanezer arany! Tessék approbálni.</p>
<p>Az urak között élénk mormogás támadt. Ez az asszony a fejére
talált a szegnek. Tudták az urak maguk is, hogy megvan az a pénz.
Csakhogy az a fejedelemnő ládája fenekén van, s nem akadt férfi, a
kinek elég erős szive legyen erre ráutalni; asszonyi bátorságnak
kellett feltámadni, mely az első szót kimondja.</p>
<p>Az indítvány meg volt most már téve, in optima forma. Lehetett
fölötte tanácskozni, napirendre kitüzés nélkül.</p>
<p>Nem is lehetett ellenvetést tenni! Ez a pénz az országé. Joga
van vele rendelkezni.</p>
<p>Az egyik Ebéni rögtön magáévá tette az indítványt, s rövid
szóváltások után, a mik inkább csak a formaságok megtartása végett
emeltettek, kimondhatá az elnök a határozatot, miszerint a rendek a
Bethlen Gábor hagyományozta összeget a rab hadsereg kiváltására
fordítják. S ezzel a mai gyülés csakugyan nevezetes lépést tett
előre.</p>
<p>– No már most hugomasszonyok, szálljanak le <span class=
"pagenum"><a name="Page_116" id="Page_116">-116-</a></span> az
asztalról s menjenek haza Isten hírével! mondá az elnök.</p>
<p>– Dehogy megyünk! viszonzá Ilka asszony. Nincs még ezzel vége.
Ha egyszer vége lesz, majd kiáltunk mi az országgyülésnek olyan
nagy vivátot, hogy reng bele a ház, s elmegyünk a magunk
jószántából, minden küldés nélkül.</p>
<p>– Hát mi kivánságuk van még?</p>
<p>– Mi bizony? Hát talán azt gondolják a tekintetes rendek, hogy
azért, mert «hosszú haj, rövid ész», hát mi sem látunk tovább az
orrunknál? A mióta szegény rab uraink távol földön vannak,
megtanultuk már a messzelátást. Hiszen vak tyúk volna, a ki azt nem
látná, hogy a mint Lorántfy Zsuzsánna nagyasszonyom megtudja azt,
hogy a rendek elhatározták a Bethlen Gábor kincsének a kiadatását,
menten összepakol Fogaras várában, s úgy el-kikocsikázik széles
Magyarországba a pénzzel együtt, hogy üthetjük bottal a nyomát. Meg
kell azt a pénzt fogni, még pedig vasmarokkal.</p>
<p>– Ebben az asszonyban tizenhárom prókátor veszett el, dörmögé az
elnök a protonotáriushoz.</p>
<p>– Meg hét diplomata, toldá hozzá a főjegyző.</p>
<p>– Hát hogyan gondolja kegyelmed, úrasszonyom?</p>
<p>– Megmondom én azt is. Határozzák el a rendek egyúttal az özvegy
fejedelemasszony elfogatását is.</p>
<p>De már erre nagy zúgás támadt az urak között. Ez még sem megy.
Ez már lehetetlen! Elkezdtek egymás közt diákul társalogni, hogy a
nők ne értsék.</p>
<p>«Hoc non pergit! Hoc non pergit!» Ez hangzott legsűrűbben.</p>
<p>– Már pedig, akár «pergit», akár nem «pergit», de uraságtok
innen addig el nem «pergit», a míg ezt el nem határozza a diæta: ha
holnapután ilyenkorig együtt maradunk is.</p>
<p>Ez veszedelmes fenyegetés volt. Ez az asszonyhad bizony még
kiéhezteti a diætát. <span class="pagenum"><a name="Page_117" id=
"Page_117">-117-</a></span></p>
<p>Keresztül rontani rajtuk pedig tiszta lehetetlenség. Csak a kik
odabenn vannak is, rengeteg sokaság, de hát még a ki a pajtán kívül
áll! Az egész áttörhetetlen hadsereg!</p>
<p>Nem volt itten más szabadulás, mint hogy tegye ismét Ebéni uram
magáévá a veszedelmes indítványt, s abba azután a rendek általános
köhögéssel és torokköszörüléssel consentiáljanak. Protonotárius
uram soha olyan nehezen nem concipiált, mint ezúttal, a tollának a
szárát félig megette, a míg elkészült vele; akkor meg a rendek nem
voltak megelégedve a conceptusával; de bíz ő maga sem: mindenki
hozzászólt, az egyik ezt a szót, a másik amazt kivánta beleszurni,
ide egy clausulát, oda egy mentális reservátát, a «pedig» helyett
«mindazonáltal»-t. Utoljára addig furtak-faragtak, gyalultak rajta,
míg csakugyan nyélbe ütötték a határozatot, mely szerint az özvegy
fejedelemasszony, rangjához illő tisztességgel, nyájas és kellemes
módon elfogattassék, s a pénzzel együtt az egybegyült Rendek elé
hozassék és kérdőre vonassék.</p>
<p>Porzót és pecsétet rá!</p>
<p>De már most ki vigye fel ezt a fejedelemhez aláirás végett?</p>
<p>Minden ember eltagadta az ahhoz való tehetségét. Utoljára is
Barcsay Ákost megfogták, felemelték, a határozatot a kebelébe
dugták: el kellett neki fogadni, vagy tetszett, vagy sem, a
küldetést.</p>
<p>De hogy kell innen kimenni?</p>
<p>Az asszonysereg tömegén keresztül még egy egér sem futhatna ki.
Azok pedig nem nyitnak utat.</p>
<p>Nem volt más mód, mint hogy Barcsayt felemelték a fejük fölé, s
aztán mint egy hanyattúszó embert a hullámok tetején, úgy adták
kézről-kézre a tenyereiken, a míg valahol odakünn a száraz földre
jutott.</p>
<p>A fejedelemnek pedig doktor Reineckius ez alatt akkora dosis
ipecacuanhát adott be, hogy a felől annak még ettől az egész
planétától is elment a kedve. Azt mondá, hogy úgy küldjenek hozzá a
rendek még ma egy határozatot, <span class="pagenum"><a name=
"Page_118" id="Page_118">-118-</a></span> hogy azt ő vagy
olvasatlanul aláirja, vagy valami mást cselekszik vele.</p>
<p>Az elsőbbet tette meg.</p>
<p>Bele sem tekintett az eléje tett határozatba, csak aláöklözte a
nevét.</p>
<p>Barcsay Ákos mégis czélszerűnek látta, per apices elmondani a
fejedelemnek a határozat meritumait. A Bethlen Gábor-féle
nyolczvanezer aranyról van szó.</p>
<p>– Bánja a szösz!</p>
<p>«Aztán meg a rendek, nagyobb megnyugvás okáért, az özvegy
fejedelemasszony személyét biztos helyre akarják tenni.»</p>
<p>Azt sem bánta a fejedelem. Miatta most elfoghatják, le is
nyakazhatják, el is temethetik az egész világot.</p>
<p>Barcsay Ákos a legjobb sikerrel térhetett vissza az országházba,
a hol most már út volt a számára nyitva az eleven fal között, a
mely azonban ismét összezáródott utána, mint a Soncha barlangjának
a sziklái a szerencsétlen kincskereső után.</p>
<p>Abból a jelenségből, hogy az aláirás ilyen hamar megtőrtént,
mind a rendek, mind az asszonynépek azt az örvendetes
következtetést vonták le, hogy tehát a fejedelem is nagyon helyesli
ezt az egész modus procedendit.</p>
<p>Csak Ilka asszonynak maradt meg a gyanuja a lelke fenekén. Nem
hisz ő már senkinek, a mióta az Apor Istvánban olyan keservesen
megcsalódott. A milyen szelid, nyugalmas, minden embert jónak hivő
teremtés volt addig az ideig, abban a pillanatban, a mikor
megtudta, hogy a szerelmetes férjét a legjobb barátja árulta el, és
még milyen praktikával: egyet fordult az egész lelke. A gyöngeség
erővé vált benne, a szelidség haraggá, a hitből kételkedés lett, a
félelemből vakmerőség. Eddig soha még a visszafeleselő cselédjével
sem mert szembeszállni; most szarvakat emelt, hogy a fejedelmet
megöklelje vele.</p>
<p>– Ne örüljetek még asszonyok! Kiálta onnan az asztal tetejéről a
zsibongó hadnak. Még hátra van az ebek <span class=
"pagenum"><a name="Page_119" id="Page_119">-119-</a></span>
harminczadja, nem estünk át rajta. Most siessünk ki innen sebtén,
vissza a szekereinkhez; de körülfogva tartsuk a várat s egész éjjel
őrt állassunk; nehogy a fejedelem előre futtassa a kengyelfutóját
Fogarasra, s megizenje az öreg asszonynak, hogy mit határoztak a
rendek, s aztán mire a diéta küldöttje megérkezik, már akkor csak
hült helyét találja a fejedelemnőnek, meg a nyolczvanezer
aranynak.</p>
<p>S ez bizonyára nagyon okos észrevétel volt; csakhogy már későn
jött! A fejedelem Barcsay Ákos eltávozta után mégis utána gondolt
annak, hogy mit határoztak a rendek? Ennek fele sem tréfa. Azonnal
levelet írt az özvegy fejedelemnőnek, tudatva vele a veszedelmet, s
a kengyelfutóját felöltöztetve parasztnak, abban a nyomban útnak
indítá a levéllel; úgy, hogy annak egy pár órai egérútja volt az
országgyülés kiküldötte előtt.</p>
<p>Mire az asszonyi had körülfogta a várat, már akkor messzejárt a
kengyelfutó a levéllel: strázsálhattak már szegények egész éjjel
imette.</p>
<p>De nemcsak a fejedelemnőhöz küldött izenetet Rákóczy György,
hanem a Kolozsváron levő hadai parancsnokához, valamint a
gyulafehérvári kapitányhoz, hogy a titokban összegyűjtött hadaikkal
vonuljanak fel Szamosujvárra.</p>
<p>(Mert az alatt, a míg a rendek azon tanakodtak, hogyan fizessék
ki a nyakukon ülő törököt, tatárt aranynyal és szép szóval, az
alatt Rákóczy György abban fáradozott, hogy mint fizesse ki ezt a
kegyetlen zsarnokát az országnak – vassal. Uj hadakat gyűjtött,
arra kellett neki minden pénz. Nem fösvénységből tagadta ő meg a
foglyok kiváltását; hanem a fegyverén esett kudarczért készült
boszút állni. De ezt nem mondhatta meg a rendeknek, mert azok
bizonyára ellene lettek volna. Azokat nagyon bölcsekké tette az
országos pusztulás.)</p>
<p>Egész csendességben megteltek a Szamosujvárral szomszédos
falvak: Mikola, Boncs, Hesdát, Ördöngős-Füzes a fejedelem gyalog és
lovas katonáival, benn a várban is volt némi helyőrsége, azok
között hatszázra menő szász, <span class="pagenum"><a name=
"Page_120" id="Page_120">-120-</a></span> Gaudé András
kapitánynyal, meg a szász egyetem darabantjaival; Deés felől pedig
közeledőben volt Bethlen János és Barcsay András a Krakkóban
hátrahagyott helyőrséggel, a kiket Rákóczy sógora: Lubomirszky
marschall «pacificando» szabadon bocsátott. Ugy, hogy Szamosujvárt
egy valóságos érczgyűrű fogta körül a Rákóczyhoz hűnek maradt
fegyveres csapatokból addig a keserves szempillantásig, a midőn az
országgyülés kiküldötte visszakerül azzal a leverő hirrel, hogy
mire ő Fogarasra egész parádéval beczafatolt, akkorra már az öreg
fejedelemnő hopp hirével hegyen-völgyön túl járt; azóta odakinn van
Magyarországon, sárospataki várában. És így a nyolczvanezer aranyat
bizony elvitte a «patak.»</p>
<p>A diéta erre az értesülésre fülét fejét elereszté s nem tudta,
hogy most már szégyenkendjék-e, vagy ungorkodjék.</p>
<p>Annál hangosabban tört ki a zendülés az asszonynép közt.
Fennhangon szidták, mocskolták a fejedelmet, a vár ablakai alá
gyülekezve, s ne mutatta légyen egy fejedelmi darabont magát a vár
kapuin kivül, mert annak bizony kikefélték a mundérját kefe
nélkül.</p>
<p>Damokos Tamásné erre a rossz hirre kétségbeesetten rohant be
Szamosujvárra s berontott egyenesen a szultán tihájához, Akmet
béghez.</p>
<p>A lábaihoz veté magát, a kezeit csókolta.</p>
<p>– Oh uram: kegyelmes uram! Légy hozzám irgalommal. Én vagyok a
szerencsétlen Damokos Tamásnak a hitvese, özvegy asszony, a kinek
az ura még él.</p>
<p>– Ahá! Te vagy az a kaczki menyecske, a ki Apor István uramhoz
levelet irtál, hogy csak hagyja az uradat ott veszni a tatár
rabságban.</p>
<p>– Csak finta volt tőlem az a levél: a szorultság diktálta.</p>
<p>– Tudom, tudom, jó asszony. Elpanaszolta azt már nekem azóta
Apor István uram maga. Értem már a dolgot. Nekem volt szánva a
finta, s rá is mentem a lépre. Elfogadtam a váltságdijat. No hát mi
lett a váltságdijból? <span class="pagenum"><a name="Page_121" id=
"Page_121">-121-</a></span></p>
<p>– Ő rá biztam, hogy vigye el Tatárországba s a moldvai határon
megtámadták a rablók, elvették tőle a pénzt.</p>
<p>– Máskor a rablókra bizd az uradnak a váltságát, azok hamarább
kézhez adják. Én pedig uradat kihozattam Perekopba. A gazdája is
vele jött, s az dühös lesz, ha a mondott időre meg nem érkezett az
urad váltságdija. Nem tudom, mit csinál vele haragjában.</p>
<p>– Oh hisz épen azért vagyok kétségbeesve. Se éjjel, se nappal
nincs nyugodalmam. Az ital nem megy le a torkomon, a nagy
keserüségtől, s a falatomat a porba keverem meg, mikor a jó uramra
emlékezem. Azért zudítottam fel azt a sok asszonynépet, hogy
jőjjünk egyesülten fel a diétára. Nem tudtam mást kigondolni nagy
rettegésemben, mint hogy az országtól kérjek segedelmet.</p>
<p>– Azt nagyon jól tetted. Egészen helyes volt. Hallottam a hirét.
Derék asszonyság vagy. Hát aztán mi történt?</p>
<p>– Most jött vissza a diéta követe a rettenetes hirrel, hogy a
mit az ország váltságdijnak határozott a rab magyarokért, az
országnak testált nyolczvanezer aranyat elvitte magával a vén
fejedelemasszony. Előre futtatá a fejedelem a kengyelfutóját
Fogarasba hozzá, hogy elmeneküljön a sok pénzzel, a mi uraink
váltságdijával! Oh uram! könyörülj rajtunk nyomorultakon:
szegényeken.</p>
<p>– Oh, dehogy vagytok ti nyomorultak, dehogy vagytok ti
szegények, erdélyi asszonyok. Több kincsetek van ti nektek, mint a
világ akármi asszonyának.</p>
<p>– Nincs, uram, bizony nincsen, hidd el; ha minden ékességet a
testünkről kótyavetyére dobunk is, csak egy tizedrészét sem tudjuk
mi előteremteni az elcsizelt nagy pénznek.</p>
<p>– Nem ott van a ti kincsetek, asszony; hanem a ti pergő-forgó
nyelvetekben: soha én a szultán mamelukjait nem láttam ugy
hadakozni szablyával, dzsiriddel, mint a hogy a magyar menyecskék
tudnak hadakozni az ő szájuk éles fegyverével. Ebben vagyon a ti
hatalmatok. Gyakoroljátok, a hogy elkezdtétek. Rontsatok rajta
azokra a kakasokra, <span class="pagenum"><a name="Page_122" id=
"Page_122">-122-</a></span> a kik tojásokon ülnek, a mikből tettek
helyett szavak kelnek ki. Ha ők kotkodácsolnak, ti kukorítsatok!
Mert bizony mondom néktek, hogy ha annyi pénzt összehordtok is,
hogy Szamost lehet vele rekeszteni, azért a ti rab uraitokat a
szultán ki nem adja; hanem ha az ő parancsolatjának
engedelmeskedtek; ha ezt a lázadó fejedelmet leteszítek,
elkergetítek; választatok helyébe magatok közül egy emberséges
embert, akinek a szultán fejedelemsüveget, zászlót, athnamét
küldhet: akkor mind valamennyi rabmagyart, urat és szegényt
szabadon bocsát és haza ereszt a felséges szultán ingyen váltság
nélkül. Ha pedig ezt nem teszitek; ha ezt a hitszegő, lázadó,
kevély-kutya fejedelmeteket el nem kergetitek, hanem hozzá
ragaszkodtok, bizony fogadom, hogy a tatár khán mind valamennyi
fogoly magyaroknak orrát, fülét levagdaltatja.</p>
<p>Ilka asszony nem várt többet. Rohant ki a bég szállásáról az
utczára s elmondá lihegő szóval az ott kinn várakozó asszonyi
sokaságnak, hogy micsoda szörnyű vigasztalást hallott tőle. Orrát,
fülét levagdalják a raboknak.</p>
<p>De inkább mind a négy lába eltörjön a fejedelmi széknek.</p>
<p>Ezt nem veszik az asszonyok olyan könnyen.</p>
<p>Mentek nagy zsivajjal vissza a várhoz, az országgyüléshez.</p>
<p>A pajtának a két nyitott oldalát ezuttal már vastag gerendákkal
rekesztették el a rendek, okulva a minapi tapasztalaton, nehogy még
egyszer rájuk döntsék a falat az asszonyok: most már csak egy kis
ajtón lehetett belépni a gyűlésterembe s azt fegyveres darabontok
őrizték. De többet ért minden erősködésnél a két Kemény fiaknak a
bölcsessége, a kik eléje jöttek az asszonyi küldöttségnek, a mely
nőttön növekedett az országházig érve. Valamennyinek az arcza piros
volt már a haragtól s a kontya félrecsapva. Ilka asszonynak a
szemei ugy szikráztak, mint egy furiáé. Arra a kérdésére Kemény
Simonnak, hogy mi a kivánságuk megint? csak annyit mondtak:
<span class="pagenum"><a name="Page_123" id=
"Page_123">-123-</a></span> (egyszerre huszan) hogy rá akarjuk
gyujtani az országházat a rendekre.</p>
<p>– No no, asszonyaim! Hátha megalkudnánk?</p>
<p>– De üszköt vetünk ugyan ennek a bódénak, ha csak…</p>
<p>– Ha csak?</p>
<p>– Ha csak rögtön le nem teszi a diéta ezt a hitszegő
fejedelmet.</p>
<p>– Mindjárt megértjük egymást. Hiszen a rendek is épen abban
fáradnak odabenn. Higyjék el kegyelmetek, drága asszonyságok, hogy
odabenn még forróbb az «aër», mint idekinn. A szultán és a tatár
khán kegyetlenül befütöttek a rendeknek. Épen most olvassa fel a
protonotárius a leveleiket, a mikben kegyetlen fenyetőzéssel
követelik Rákóczy György letevését, számüzetését.</p>
<p>– Hát min tanakodnak még akkor a bölcsek? heveskedék Ilka
asszony. Miben válogatnak? Ha két félelem között van a választásuk,
csak megmondja nekik talán a fogvaczogásuk, hogy melyik a nagyobb?
A melyiktől jobban rázza az embert a hideg! A fejedelemtől kell-e
jobban félni, vagy a szultántól. Gonosz betegség ez! Az urakat még
csak a hideg rázza, de már mink a forró lázban vagyunk, s nem
ismerünk se Istent, se urat! Ha el nem kergeti az országgyülés a
fejedelmet, felgyujtjuk az országházat.</p>
<p>– De azt bizony ne tegyék kegyelmetek, a míg Bánffy Dénes uram
vissza nem jön a várból.</p>
<p>– Hát mi dolga ott?</p>
<p>– Ime felvivé a rendek kérelmét a fejedelemhez, hogy mondjon le
önként a fejedelemségről.</p>
<p>– Mit, kérelem neki? Mit instáncziáznak? Ha a számadó juhászom
széthagyja zavarni a farkasoktól a juhnyájamat, maga hibájábul: nem
kérem, hogy menjen; kergetem botszóval. Hát annyi ezernyi magyar
vitéz nem több a birkánál?</p>
<p>– De a fejedelem is több ám a számadó juhásznál.</p>
<p>– No és ha azt mondja válaszul a rendeknek, hogy «eb ura a
fakó!» akkor mit lesznek teendők? <span class="pagenum"><a name=
"Page_124" id="Page_124">-124-</a></span></p>
<p>– Hát az majd megválik. De most nagyon kérem kegyelmeteket, hogy
a saját magunk, és az egész ország érdekében ne rontsanak be az
országgyülésbe; hanem maradjanak kivül. Nehogy majd egy másik
országgyülés azt mondhassa, hogy ennek a mostaninak a határozata
pressio alatt hozatott, confusio volt benne, rend és forma ellen
történt s ennélfogva érvénytelen. Sőt tartsák kegyelmetek magukat
távol és csendesen; hogy rájuk ne foghassák a beavatkozást. Én
bizony mondom kegyelmeteknek, hogy a mai szent napon Rákóczy György
elmegy a fejedelmi székről. Vagy önként megy, vagy elmenettetik; de
ezzel a mai nappal együtt ő is leáldozik. Erre a hitemet kötöm le.
S hogy szavam igaz lesz, arra zálogul odaadom kegyelmednek Damokos
Tamásné asszonyom az édes kedves kardomat az oldalamról; tartsa azt
estig magánál, kösse fel a saját derekára, s ha hazugságban
maradok, soha se adja vissza: rókafarkat viseljek az övemen kard
helyett.</p>
<p>Ez a tréfásan komoly beszéd úgy, a hogy lecsillapítá az
asszonyokat; de még alkalmasabb volt a felgerjedt indulatoknak más
fordulatot adni az a hir, a mit gyors futamodással hoztak a
városból a hátramaradtak: «lovas katonaság közelít nagy számmal
Ördöngös-Füzes felől!»</p>
<p>S azzal egy időben a toronyban felállított őrök kiáltozák, hogy
a hezdáti uton nagy porfellegek mutatkoznak, a mikből számos dárdák
hegyei villognak elő.</p>
<p>A fejedelem katonaságot hoz az országgyülés ellen!</p>
<p>«No most hát felkötöm a Kemény Simon uram zálogbahagyott
kardját! Mutassuk meg asszonyok, mit tudunk?»</p>
<p>S ezt mondva Ilka asszony, valósággal felköté a kardot a karcsu
derekára s hamarosan parancsokat osztott, a mik nyomban végre is
hajtódtak. Egyfelől a szamosujvári utczákat, másfelől a Szamoson
átvezető hidat úgy eltorlaszolták egymásnak fordított szekerekkel,
hogy azokan se gyalog, se lovas had tréfásan át nem törhet. A
Szamos hidjáról pedig felszedték a padlókat. (Tudva levő dolog,
hogy a Kolozsvárról Deésre vezető országút olyan elmésen
<span class="pagenum"><a name="Page_125" id=
"Page_125">-125-</a></span> van fundálva, hogy az utbaeső
Szamosujvárt nem érinti, hanem a Szamos tulsó partján halad el: ide
csak hidon lehet bejönni. Armeniopolis lakosai nem szerették a
keresztülutazó katonákat!)</p>
<p>Damokos Tamásné úgy kommandérozott, mint egy generális, s egész
strategiai éleslátással rekeszte el minden bejáratot a vár és
országgyülés épülete felé.</p>
<p>Igaza volt. Ha az asszonyoknak nem szabad pressiót gyakorolni az
országgyülésre, hát akkor a katonáknak se legyen szabad.</p>
<p>Bánffy Dénes ez alatt visszaérkezett a várból a fejedelem
válaszával. Rákóczy György nem mond le a trónról a szultán
fenyegetésére, hanem daczol vele, s kész fegyveres erővel megvédeni
az országát és trónját a török hatalom ellen.</p>
<p>Ez a kemény makacsság, a megtörtént nagy veszedelem után s a
fenyegető még nagyobbal szemben, végső elkeseredésbe hozta a
rendeket. A mint a visszatérő küldött kimondta, hogy Rákóczy György
nem lép le, egy szívvel és szájjal kiáltának fel valamennyien: «no
hát letétetik!»</p>
<p>Nem fázott már senki. Náluk is bekövetkezett a láznak az a foka,
a mikor a vér a fejnek tódul.</p>
<p>A zaj lecsillapultával az elnök Rhédey Ferencz kimondá, nyugodt,
elhatározott magatartással, hogy az egybegyült erdélyi rendek a
törvényesen megválasztott fejedelmet ismét törvényesen leteszik
trónjáról.</p>
<p>Az első felindulás zaja olyan nagy volt, hogy azt meg kellett
hallani a nyitott pajtaoldalokon keresztül nemcsak a kivül álló
sokaságnak, hanem magának a fejedelemnek is odafenn a várban. Látni
lehetett az alakját többször az országgyülési pajta felé néző
ablakban, a mint összefont karokkal merően odaállt; sápadt arcza,
kőmerev szemei, beharapott ajkai elárulták, hogy miben szenved
most. Gyűlölnie kell azt a népet, a melyet kénytelen szeretni. Nem
veszi észre, hogy fenyegetik ököllel az özvegy asszonyok odalenn,
nem veszi észre, hogy egy dühös mænade <span class=
"pagenum"><a name="Page_126" id="Page_126">-126-</a></span>
felmarkol egy csomó porondot s feléje hajítja. Egy nagy szál
árboczfa van az országház elé plántálva, azon lobogtat a szél két
zászlót, az egyiken Erdély czímere, a másikon a Rákóczy családé.
Ezeket a zászlókat bámulja mereven.</p>
<p>Azután a harsogó lármára mély csend következik.</p>
<p>Mi történik odabenn? kérdezi mindenki. A szó elhal az
ajkakon.</p>
<p>Az történik e nagy csendességben, hogy az országgyülés
főjegyzője a rendek határozatát szerkeszti irásba; a holott renddel
elősoroltatnak azok a sulyos indító okok, a mik Rákóczy Györgyöt
megéretté teszik fejedelmi süvegének elvesztésére.</p>
<p>A mély csendesség tart még akkor is, midőn a főjegyző felolvassa
a sulyos határozatot. Egy hang sem szól ellent. Mindenki
belenyugszik, némán, méltóságteljesen: egész érzetével a cselekedet
fontosságának.</p>
<p>De a fejedelmi trón egy perczig sem maradhat üresen. Választani
kell mást! Ki legyen a fejedelem.</p>
<p>Uj rivallás támad! Ismét oly általános, mint az elébbeni; de ez
már nem a harag hangját, inkább az örömét, a lelkesedését hirdeti a
levegőknek.</p>
<p>Mi történik ott most? Kérdezi a sokaság.</p>
<p>Mi történik ott most? kérdi az a márványarcz fenn a
várablakban.</p>
<p>Az történik, hogy új fejedelmet választanak.</p>
<p>Ki legyen? Az a kérdés.</p>
<p>Barcsay Ákos felugrik a pad tetejére s elkiáltja magát: «éljen
Rhédey Ferencz, Erdély fejedelme!»</p>
<p>Az a nagy rivallás ezt a «vivát»-ot sokszorozza.</p>
<p>A derék főur váltig szabadkozik, hogy ő nem arra való; nincs
neki se kedve, se tehetsége hozzá, hogy ő öreg ember, lovon sem
ülhet már, csatákat intézni, sereget vezetni soha se volt kenyere!
nem hagyják szóhoz jutni, a karszékével együtt felemelgetik a
levegőbe. Utoljára megharagszik, nagyot sujt a buzogányával a zöld
asztalra s kivívja, hogy legalább mint elnököt hallgassák ki.
<span class="pagenum"><a name="Page_127" id=
"Page_127">-127-</a></span></p>
<p>– Tekintetes rendek! Hát ne válasszunk úgy fejedelmet, a hogy a
kozákok választják a Kosevoi Attamánjukat: a kik addig czibálják a
megválasztott üstökét, s ütik agyba-főbe, a míg kötélnek áll s
elfogadja a fejedelmi süveget; hanem válaszszunk rend és törvényes
szokás szerint, candidatura s titkos szavazás mellett, megtartva,
hogy a canditatióban az ország mind a négy bevett vallása
repræsentálva legyen.</p>
<p>Ebbe csakugyan bele kellett nyugodni. S akkor aztán megalakult a
candidáló bizottság és a scrutinium. Barcsay Ákos is belekerült a
jelöltségbe; de ő maga kért minden embert, hogy ő rá ne
szavazzanak.</p>
<p>Ez alatt ismét csendességnek nevezhető időköz támad.</p>
<p>Mi történik ott benn?</p>
<p>Egyszer csak megjön rá a felelet. Az árboczon lengő zászlók
egyike elkezd alá szállni, és Rákóczy György onnan a várablakból
láthatja, hogy hull alá a czimeres zászlója Erdély lobogója mellől:
le a porba.</p>
<p>Most már tudta mindenki, mi történt.</p>
<p>A lehulló zászlót frenetikus «vivát» ordítással üdvözlé az
asszonyok serege: ezer meg ezer kéz fordult mutató ujjával a
fejedelem felé, kinek az arcza ettől a látványtól olyan sápadt
lett, mint egy sírból feltámadt halotté.</p>
<p>Percz mulva eltünt az ablakból.</p>
<p>De kevés vártatva dobpörgés, trombítarecsegés hangzott a
várudvaron. A kapuk megnyiltak, s a fejedelmi várőrség zárt
hadirendben nyomult ki a térre, elől Gaudi szász dárdásai, utánuk a
lovasság, s azoknak a közepette a fejedelem maga lóháton, – kivont
karddal.</p>
<p>Mit akar azzal a kivont karddal?</p>
<p>Szét akarja verni az országgyülést, a mely őt letette.</p>
<p>Nem volna nagy munka azt a csoport urat onnan a pajtából a
palánkon keresztülugratni, s a trónról elüző határozatot
visszakergetni a kalamárisba.</p>
<p>Hanem közbeesik négyezer kétségbeesett asszony hada. Az nem
ereszti a fegyveres hadat az országházig. <span class=
"pagenum"><a name="Page_128" id="Page_128">-128-</a></span></p>
<p>Mint egy mozdulatlan sáncz, úgy fogják körül az országházat,
vállat vállnak szorítva, s szitokkal, gúnynyal fogadják a
fejedelmet, ki lovasai élén rést keres az országházhoz.</p>
<p>– Minket öless előbb halomra! kiált Damokosné, odavetve magát
vakmerően a fejedelem paripája elé. Tapostass el a lovasaiddal. Ha
az urainkat elvesztetted, veszíts el bennünket is. Otthon vannak az
árváink, azokat is ölesd rakásra, hogy ne maradjon, a ki
megátkozzon. Sujts ide azzal a karddal! Ellenséget nem tudtál vele
verni: verd hát a magad népét vele. A hol fegyverre, férfira
találtál, hüvelybe taszítád, elfutottál vele: most
diadalmaskodhatsz! Látod: asszonynép van itt és fegyvertelen. –
Vágjad fejedelem!</p>
<p>Rákóczy György a fogait csikorgatta dühében, s szeméből könyet
facsart ki a szégyen. Hüvelyébe taszítá a kardját.</p>
<p>Nem lehet asszonyok ellen harczolni.</p>
<p>– Eh mit! kiált egy daczos hang a fejedelem kiséretéből. Korbács
kell ezeknek, meg seprü, nem kard; küldje csak nagyságod a szász
darabontokat ellenük vizes kötéllel, fogadom, hogy útat
nyitnak!</p>
<p>Ilka asszony Apor István szavát véli megismerni a goromba
tanácsadóéban s erre elfutja a méreg. Most már ő ránt kardot: ott
van az oldalán a Kemény Simon szablyája.</p>
<p>– No ha te mi ránk korbácscsal akarsz jönni, mi fogadunk téged
doronggal: úgy készülj. Tépjétek szét asszonyok azt a kerítést!</p>
<p>Az országház pajtáját a szabad tértől egy hevenyészett kerítés
zárta el, keresztberótt fenyőfadorongokból. Egy percz alatt szét
lett bontva a kerítés, s a hány dorong, annyi asszony kezében
kalimpált a levegőben.</p>
<p>Jöjjenek hát azok a szász universitás darabontjai a
korbácsaikkal! Jertek zöld angyalok: kék angyalok lesztek!
<span class="pagenum"><a name="Page_129" id=
"Page_129">-129-</a></span></p>
<p>Rövid időn úgy járt Rákóczy György, hogy az ő serege volt
megtámadva a fenyegetőző asszonynépektől.</p>
<p>A felrendelt hadak pedig se Szamosujvár felől, se a hesdáti
útról nem jöhettek át a szekérsánczok és a felszedett hid miatt,
hogy együttes megjelenésükkel véget vessenek ennek a kellemetlen
patáliának. A vakmerő asszonynép belekapaszkodott a lovasok
zablyáiba, s elfogdosta a lándzsások czuczáit. Ördögök voltak
velük, nem féltek azok senkitől.</p>
<p>Ez alatt pedig odabenn a pajtában folyt csendesen a
fejedelemválasztás. A scrutinium-bizottság számlálta a
szavazatokat. A túlnyomó többség Rhédey Ferenczre adta a szavát.
Barcsay Ákos kapott nyolczat, a lutheránus jelölt egyet, az
unitárius szintén egyet.</p>
<p>E válságos pillanatban trombitaszó hangzott Szamosujvár felől,
de ebben Rákóczy nem a maga kornétásáéra ismert, mert az török
sipnak hangja volt. Akmet bég jött lóháton teljes parádéban a város
felől; mellén kiterítve a szultán fermánja pergamenen, előtte egy
lovas csausz, a lófarkas boncsokkal, meg egy piros ruhás,
rézsisakos szarácsi a török sippal. Oda igyekezett a válság
színhelyére. Csak harmad magával jött, de azzal a magabiztával,
hogy előtte fegyveres és fegyvertelen népek bizony utat nyitnak;
mert ő a földi fejedelmek leghatalmasabbikának személyét
képviseli.</p>
<p>Nem is igen tekingetett se ide, se oda; nem nézte, ki marad el
mellette jobbról, ki balról? Asszonyok? Fegyveres vitézek?
Csőcselék, szemét! mi gondja rá? Mereven nézett maga elé, mint a
hal.</p>
<p>A czivakodó táborok pedig engedelmesen utat nyitottak a
trombitafuvó és boncsokvivő lovasai előtt.</p>
<p>Mikor Akmet bég Rákóczy György elé ért, azt meglátta s ott
megállítá a lovát; de nem szemközt fordulva, hanem csak úgy
oldalvást, mintha a fejedelmet csak félvállról venné. Ott jobbról a
trombitás, balról a boncsokos egy lófejjel hátrább maradva, mellé
sorakozának s erre a <span class="pagenum"><a name="Page_130" id=
"Page_130">-130-</a></span> trombitás három czifra rivallást
bocsátott el a török sipjából. Az azt jelenté, hogy
hallgassatok!</p>
<p>A helyreállt csendben aztán így szólt Akmet bég:</p>
<p>«Becsületes magyarok, fegyveres vitézek, Messiást hivő három
nemzet! Én Akmet Ben Khalil bég, a magas Kapu tihajája, adom
tudtára mindeneknek e mai napon ezeket. Az én uram, a felséges
török szultán, (kinek árnyékát Allah terjeszsze ki a négy világ
sarkáig!) parancsolja ti nektek, alázatos jobbágyainak, hogy a kit
a ti rendeitek mai napon az ő legmagasabb parancsolatjára a
fejedelmi székből letettek, a lázadó, hitszegő és nagyravágyó
Rákóczy Györgyöt se pártolni, se követni többé ugyan ne
próbáljátok, hanem a kit az erdélyi három nemzet a megrögzött
főrendek, vagy egyéb nemzetbeli urak és úrfiak közül fejedelemnek
megválaszt, hogy az ország szegény népének oltalmazására legyen:
annak bizony engedelmeskedjetek. Mert ime megparancsolá a felséges
nagy úr, (kinek nevét Allah megdicsőítse) a budai Ali basa
fővezérnek, az ő magyarországi kormányzójának, hogy azonnal minden
hadaival meginduljon Erdélyország felé és hozza el a zászlót, a
fejedelmi botot és az athnamét a megválasztott új fejedelemnek.
Hasonlatosképen megparancsolá a fölséges krimiai khánnak, a Mehemed
Ghirainak, hogy a Kemény János vezér alatt bolondul fogságra jutott
szegény rabokat mind szabadon bocsátaná s őket hazakisértetné
legkisebb sarczolás nélkül. Ha pedig az ország a maga veszedelmét
kivánná s ragaszkodnék ama gonosztevőhöz, a ki a magas Kapu
méltóságos parancsolatjára mai napon a fejedelmi székből
letevődött: megparancsolta a felséges szultán (áldassék minden jó
népek által és rettegtessék minden gonoszak által az ő neve) a
budai Ali basa fővezérnek (kinek Allah méltóságát nevelje!), hogy
minden zászlóival, a mik örökké győzhetetlenek, az egész spahik és
janicsárok válogatott seregeivel, az egri és esztergomi hatalmas
basákkal, számtalan ágyúkkal Erdélybe berohanjon, a népet a lovak
lábai alá gázoltassa; az országot <span class="pagenum"><a name=
"Page_131" id="Page_131">-131-</a></span> végtől végig elpusztítsa,
a felséges tatár khán is (kinek nemzetségét Allah szaporítsa meg),
ne csak hogy szabadon ne bocsássa a rabokat, de sőt mégegyszer
annyit hurczoljon el rabszolgául Erdélyből: haneha a magas Kapu
méltóságos parancsolatja ellen ti erdélyi három nemzet szarvakat
emelnétek. Hallottátok szavaim, a mik mind igazak. Mondám a Zilkadi
havának utolsó napján, a szentséges Mohammed Musztafa
ezerhetvenedik esztendejében. Gondoljátok meg, hogy okosat
tegyetek-e, avagy bolondot.»</p>
<p>Erre ismét hármat fuvatott a török sippal s visszafordítá a
lovát.</p>
<p>És Rákóczy Györgynek látnia kellett, hogy tódul az ő saját
nemzetének asszonynépe ahhoz a hitvány szolgához, a ki a szultán
cselédjeinek rangjában következik, hogy csókolják annak a kezeit, a
kaftánja szélét, még a kengyelvasát is: leterítik eléje a zekéiket,
hogy azokon léphessen végig, s áldást zengedeznek felé; míg őt
szidalmakkal tetézik, átkozzák s tele marokkal szórják felé a
port.</p>
<p>Az a tengermélységű keserv, a mi a szivét e látványra eltölté,
egyszerre meggyógyította a testét.</p>
<p>Nem volt már halavány, tűzlángban égett az arcza. Szemei
fehéréből elmult a kóros sárgaság, vér futotta azokat el: minden
ereiben elkezdett a vér egészséges lüktetésbe kerülni. Nem sírt!
Kevélyen felemelte a fejét és kaczagott. S azt kiáltá a
fegyvereseinek: «no hát, lássuk azt a budai basát! A ki törököt
akar ütni: jöhet velem!»</p>
<p>Ez a szó gyújtott.</p>
<p>Az impertinens hang, a dölyfös modor, a mit a török követ
használt előttük, dühvel tölté el a harczosok szivét. Annak nem
fojthatták azt a torkára, mert a követ személye szent. Az
asszonyokon nem állhattak boszut, mert az gyávaság volna; az
országgyülés rendeit nem verhették széjjel, mert az zsarnokság
volna: a fejedelem megmutatta nekik, hogy hol keressék a
koszoruikat s ezzel bizonyítá be, hogy mégis csak ő az igazi
fejedelem. Ha hibái vannak is: fejedelmi hibák! <span class=
"pagenum"><a name="Page_132" id="Page_132">-132-</a></span></p>
<p>Minden csapatja egy lélekkel kiálta neki vivátot s azt mondá,
vele megy a pokol ellen is.</p>
<p>Rendelkezett, hogy a szekérsánczokat hányják széjjel, s a hidat
állítsák helyre.</p>
<p>A míg ez megtörtént, beküldé a rendekhez Mikes Mihály
kanczellárját azzal az izenettel, hogy csak határozzanak tetszésük
szerint, nem akadályozza őket semmiben, válaszszanak, ha tetszik,
új fejedelmet: ő most a rendeknek békét hagy és másfelé fordítja
haragját.</p>
<p>A szekérsánczot maguk az asszonyok önként elbontották, a mint
azt megtudták, hogy Rákóczy György seregével együtt el akar
vonulni.</p>
<p>Mikor a hid helyre volt állítva s Rákóczy György a lovasai élén
átlovagolt rajta, visszatekintett az elhagyott vár felé. Akkor
húzták fel az új fejedelmi zászlót az országház előtti árboczfa
hegyére.</p>
<p>Rákóczy György ráismert a czímerre; a kétfarkú oroszlán,
koronával a homlokán, karddal a markában: ez a Rhédeyek
czímere.</p>
<p>A jó Rhédey Ferencznek a fia, János, épen hadsegéde volt Rákóczy
Györgynek, a testőr dragonyosok hadnagya.</p>
<p>– Ej ha, édes öcsém, mondá Rákóczy a mellette lovagló Rhédey
Jánosnak. Úgy látom arról a zászlóról, hogy a rendek a te édes
apádat választották meg helyembe fejedelemnek. – No ezt nem nagy
fáradságomba fog kerülni onnan elkergetnem, ha visszatérek.</p>
<p>– Magam is azt hiszem, felelé Rhédey János; s aztán a vitéz urak
közt nagyon derült hangulat támadt erre a hirre. Jobb tréfát nem
lehetett volna kigondolni, mint azt, hogy a derék, jámbor, senkinek
soha nem vétett Rhédey Ferenczet válaszsza meg Erdély
fejedelmének.</p>
<p>Erről többet nem is beszéltek. Passiójáték, semmi más ez. Hadd
játszszák, a kiket mulattat.</p>
<p>Rákóczy György összeszedte a hadait, megnyitotta pénzes ládáját.
Rabokat kiváltani nem volt pénze, uj zsoldosokat <span class=
"pagenum"><a name="Page_133" id="Page_133">-133-</a></span> fogadni
volt. Haller Gáborra, Bethlen Jánosra bízta az alvezéri
tisztséget.</p>
<p>Azzal egyenesen Jenő felé indult, a hol Ujlaky László
várkapitány, Diószegi Kristóf lovassági hadnagy, az ő hivei védték
a várat a nagy sereggel megérkezett budai fővezér Ali basa
ellen.</p>
<p>A Maros partján megütközött Rákóczy György a török fővezérrel, s
úgy pozdorjává törte az egész ozman sereget, a hogy már régóta nem
volt a félhold fegyvere megalázva a magyar földön: felét a török
hadnak belekergette a Marosba, a ki oda nem fult, csak az menekült
meg. A fővezér maga egy csónakon szabadult ki a mészárlásból; de
elesett az egri basa, meg az esztergomi bég; s ott veszett a török
ármádia minden zászlója, lófarka, ágyuja, podgyásza.</p>
<p>Olyan volt ez, mint mikor a feldühített oroszlán kiszabadul a
ketreczéből s a gyilkos boszantói közé veti magát.</p>
<p>Agya-feje törötten került haza az a sereg, a melynek Erdélyt a
lovak patkói alá kellett volna gázolnia.</p>
<hr class="tb" />
<p>Hanem hát mindez nem sokat használ a szegény Damokos Tamásnak!
Meg az ő rabtársainak.</p>
<h2>A SZERELEM BOSZUJA.</h2>
<p>Buzdurgán murza ez alatt hiába leste-várta Perekopban, hogy
mikor érkezik meg a Damokos Tamás váltságdija?</p>
<p>A szultán tihajájának a leveléből világosan megértette, hogy
azonnal hozza ki az uri foglyot «Órkapu»-ba; a hogy a tatárok
hívják Perekopot, (Arany kapu) mert a váltságdijjal jönnek már
Erdélyből. Ő tehát egész kényelemmel oda utazott. A kedvencz
kadináját is magával vitte, s asszonynyal utazván, elég lassan
haladhatott. De meg az emberség is azt kivánta, hogy a foglyot
nagyon meg ne <span class="pagenum"><a name="Page_134" id=
"Page_134">-134-</a></span> hajtsa; mert annak nem könnyű lánczczal
a lábán gyalogolni: azt pedig, hogy egy foglyot szekéren
szállítsanak, no ily bolondot még nem hallott senki. Hanem az meg
volt engedve a rabnak, hogy annak a szekérnek a saraglyájába
kapaszkodjék, a melyen Kalme utazott. Így aztán lopva juttatott
neki Kalme egy-egy falatot a szultánkenyérből Buzdurgan uram minden
szemfüleskedése mellett is.</p>
<p>A murza nem is hitt egyebet, mint hogy a mikorra ő megérkezik a
záptenger szorosához, már akkor ott vár a Damokosné küldöttje a
pénzzel. Nagyon megorrolt, mikor nem talált ott senkit! Még neki
kell ott várni a kutyafülű gyaurra!</p>
<p>Perekopot pedig nem azért hiják Aran kapunak, mintha volna rajta
valami aranyos. Czudar, piszkos, ronda fészek az egész: jobb felül
a holt tenger mellette, bal felül a záptenger. Az egyiknek a
partján tengeri sót párolnak, a másikból tőzeget vágnak. Béka,
sáska, ójtott szunyog, repülő poloska annyi van, a mennyi csak
kell. A levegő dögleletes, a víz émelyítő, a nap sem süt istenesen,
mindig köd ül előtte.</p>
<p>Az egyedüli úrnak való lakás a vár; abban van elég üres
szoba.</p>
<p>Buzdurgán murza oda kvártélyozta be magát, a mi már csak azért
is szükséges volt, mert itt az ajtókat be lehet zárni lakattal. Egy
szobából csinált háremet, abba bezárta Kalmét, a másikból
tömlöczöt, abba elcsukta Damokos Tamást. – A kulcsokat aztán az
övébe dugta, s unalmában elment a kávéházba csibukozni, meg a
tengerparton a sóaszaló medenczéket végiglépni, aztán meg a
moschéeba a keringelő dervisekben gyönyörködni. Negyedik
mulatságot, akárhogy kereste, nem tudott kitalálni.</p>
<p>Mikor már nagyon sok nap elmult, azt mondá egyszer Damokos
Tamásnak a murza, mikor felnyitá a zárkáját, hogy a mindennapi
piláfot beadja neki egy fatálon.</p>
<p>– Hallod-e te Tamás a Damokosok között; azt gondolod-e
<span class="pagenum"><a name="Page_135" id=
"Page_135">-135-</a></span> te, hogy én nekem valami nagy
gyönyörüség itten mindennap elnéznem, hogy hány csetver sót
sepernek össze a záptenger partján? hogy hány legyet kapnak el a
kutyák, a kik a kávéház elejét körülülik? meg hogy hányat fordulnak
egy óra alatt a keringelő dervisek?</p>
<p>– Magamnak sincs jobb mulatságom: felelt rá Tamás.</p>
<p>– Neked! Dagadj meg! Te rab vagy, abban kell megnyugodnod, a
miben meg vagy. De nekem senki sem parancsolja, hogy én itt a
számbarepkedő szunyogokat köpködjem, s a büdös víztől az orromat
fintorgassam, mikor így is elég pisze. Az a te váltságdijad csak
nem jön.</p>
<p>– Magam is eleget aggódom miatta, hogy miért nem jön.</p>
<p>– Én azt mondom, azért nem jön, mert nem küldik.</p>
<p>– A felől bizonyos lehetsz uram, hogy a feleségem azonnal
elküldte a pénzt, a mint megtudta, hogy te elfogadod.</p>
<p>– Én pedig azt mondom neked, hogy a te feleséged egy nagy… (Itt
egy olyan szót használt a murza, a mit nem szokás papirosra
leírni.)</p>
<p>Erre Damokos Tamás úgy teremtette neki a fejéhez az egész tálat
piláfostul együtt, hogy a murzának a szeme, szája tele lett faggyus
riskásával.</p>
<p>– Ne volna csak kétezer aranyam a bőrödben, hogy összetörnélek
most! Agyarkodék a murza, letörölgetve pofájáról az
ételmaradványokat. – Veszett bolond! Most már az a büntetésed, hogy
nem kapsz más ételt. Feleheted a földről, a mit hozzám vágtál! –
Hanem aztán, ha itt találsz veszni a nyakamon: akkor lesz még majd
neked drága ez a pilaf!</p>
<p>Ezzel a fenyegetéssel kiment a zárkából a murza s rálakatolta az
ajtót Tamásra. Azután átment a háremébe, felhordatta a maga
lakomáját, s annak az elköltése közben elpanaszlá Kalménak, hogy
hogyan járt Tamással.</p>
<p>Kalme nevetett rajta.</p>
<p>– De hát minek is mondtad neki azt, hogy a felesége «az?»
<span class="pagenum"><a name="Page_136" id=
"Page_136">-136-</a></span></p>
<p>– Hát mert az!</p>
<p>– Mért gondolod?</p>
<p>– Nem gondolom, hanem tudom. Megirta nekem a levelében Akmet
bég, hogy ugyan siessek elfogadni a kinált kétezer aranyat, mert a
menyecske félrecsapó. Olvasta neki egy levelét, a mit egy másik
gyaur béghez írt az asszony. Nem bánná az, ha itt veszne az ura,
hogy másikat kapjon helyébe.</p>
<p>S nagyobb igazság kedvért elő is vette Buzdurgán murza azt a
levelet, a mit Akmet bégtől kapott, s megmutatá azt Kalménak; Akmet
bég szórul-szóra közölte abban annak a levélnek a tartalmát, a mit
Ilka asszony Boldizsár tanácsára fintából Apor Istvánhoz irt.</p>
<p>– Meglátod, hogy itt hagyja az átkozott a nyakamon veszni az
urát.</p>
<p>Kalme lecsillapította a murza haragját. Volt neki ahhoz való
szere. Jó adag mákonyt tömött a pipájába: mire azt kiszítta a
murza, úgy aludt tőle, mint a só.</p>
<p>Akkor aztán Kalme kivette az ővéből a zárka kulcsait,
összegyüjté a lakoma maradékát, a miket ő a saját szájától megvont,
s a hogy azt rendesen tenni szokta, mikor a murza mély álomba dölt
ebéd után, felnyitá a Tamás börtönét s átvitte hozzá a
körömfaladékot.</p>
<p>Tamás tudta azt, hogy ilyenkor a murza alszik, s dongó legyen a
talpán, a kinek a csípésére csak annyit is szuszszant, hogy «hess
légy!» Ilyenkor történhetik felőle akármi.</p>
<p>– Elébb egyél, lakjál jól. Aztán majd zsémbelek veled. Mondá
Kalme, oda kuporodva Tamás mellé a szalmára.</p>
<p>Mikor aztán Tamás mindent elfogyasztott hűségesen, akkor
rákezdte Kalme a zsémbelést.</p>
<p>– Micsoda bolondot cselekedtél a murzával?</p>
<p>– Fejéhez vágtam az ételes tálat.</p>
<p>– Miért tetted?</p>
<p>– Azért, mert rossznak mondta a feleségemet. <span class=
"pagenum"><a name="Page_137" id="Page_137">-137-</a></span></p>
<p>– S azért úgy fel kellett gerjedned?</p>
<p>– Mikor azt bántják, a kit szeretek.</p>
<p>– Hát te azért, a kit szeretsz, minden vakmerőségre képes
vagy?</p>
<p>– Még a halálra is.</p>
<p>– Még a halálra is? Akkor hát egy másik életre is?</p>
<p>– A másvilágon bizonynyal.</p>
<p>– Nem a másvilágon, hanem ezen a világon.</p>
<p>– De már ezt nem értem.</p>
<p>– Hát megmagyarázom. – Nézz a szemembe. S ha valamit a szám
rosszul mond, olvasd ki a szememből jobban. Engem is sokszor
háborít az álom, hogy miért nem született számomra olyan férfi, a
ki mikor szeret, a haláltól sem retteg? Egyet találtam s az is a
másé. S ennek olyan bolond vallása van, a mi tiltja, hogy egy szív
két szivet zárjon be. Annak csak egy nőt szabad szeretni.</p>
<p>Damokos Tamás elértette biz ezt a vallomást, s lesütötte szemeit
szégyenletében. Az oroszlán nem olyan rettenetes állat, mint egy
idegen asszony, a ki szerelmet vall egy feleséges embernek.</p>
<p>Nem tudott rá felelni semmit. Eszébe jutott József története
Potifárnéval. S neki még csak köpönyege sincs, amit a kezében
felejtsen.</p>
<p>Pedig biz azt sejthette volna előre is, hogy a sok nyájasságnak,
barátságnak ez lesz a vége.</p>
<p>– Szebb a feleséged, mint én? Kérdezé Kalme, megtaszítva kezével
az elmélázót.</p>
<p>– Nem tudom. A feleségemet nem láttam.</p>
<p>(Már tudniillik «úgy», mint a kadinát.)</p>
<p>– De engemet láttál. Tudhatod, hogy semmi hibám nincsen. Még a
hol tizenketten vannak is mellettem, nem én vagyok a tizenharmadik;
hanem én vagyok az első.</p>
<p>– Az már igaz.</p>
<p>– Rossznak sem igen ismerhetsz. Mindenkor csak jókat
<span class="pagenum"><a name="Page_138" id=
"Page_138">-138-</a></span> tettem veled. Sok kínzás elmaradt rólad
az én könyörgéseimre, a mi különben rád volt mérve. Én enyhítettem
a rabságodat. A falatomnak felét félreraktam, hogy teneked
juttassam.</p>
<p>– Elismerem. Áldjon meg érte az Isten.</p>
<p>– Azt is tudod, hogy nem játék, a mit teszek. Mert ha megtudná
Buzdurgán, hogy téged meglátogatlak, mozsárban töretne össze.</p>
<p>– Elég bolondul cselekszed.</p>
<p>– Nem gondolok akkor arra. Azt hiszem a mennyországban vagyok,
mikor hozzád közel vagyok; azt hiszem, hogy idvezültem, mikor a
szemedbe nézek. Meg tudnék halni azért, hogy szeress. – És te engem
még sem szeretsz.</p>
<p>– Mert te neked már van urad; s nekem is van feleségem.</p>
<p>– Az igaz, hogy Buzdurgán az én uram, mert megvett a derbendi
vásáron, mint legszebb leányt háromezer aranyon, ép úgy, mint
megvette a legnagyobb lovat ugyanakkor kétezer dénáron; de ha a
Kara-Kush lovának embernyi esze volna, mint nekem, az is azt tenné,
hogy nem őtet venné fel a hátára, hanem tégedet meg engem, s
elfutna velünk a világba. Az a te feleséged pedig ki tudja, a te
asszonyod-e még?</p>
<p>– De én tudom.</p>
<p>– Ne bizonyítsd. Tudod, hogy a ti országotokban van olyan
törvény, hogy ha egy asszonynak az ura egy esztendeig egy napig a
feleségéhez meg nem tér, az asszony felszabadíttatik, s választhat
más urat magának.</p>
<p>– Én ugyan ilyen törvényről semmit sem tudok, pedig jártam volna
Gyulafehérvárott a kollégiumba. De hogy ha mindjárt Zandirhám
kőpaizsára volna is bevésve aranyozott betűkkel egy ilyen törvény,
és hogy ha azt kemény parancsolás mellett hagynák meg az én drága
Ilkámnak, hogy kövesse és én tőlem elválasztva, magát más férfinak
adja: még akkor is kétszer Tamás vagyok <span class=
"pagenum"><a name="Page_139" id="Page_139">-139-</a></span> benne,
hogy ő engemet nyomorult rabságomban elhagyjon, mással
fölcseréljen.</p>
<p>– Akkor nem jól ismered az asszonyokat.</p>
<p>– Az igaz. Több asszonyt soha sem ismertem csak a feleségemet.
Annak se tanultam az indulatait: nem fürkésztem, nem kutattam, nem
jártam utána. Nem kerestem a bizonyságokat, nem tettem próbára a
hűségét, nem őriztem Árgus szemekkel: hanem hiszek benne, úgy mint
az egy Istenben!</p>
<p>Kalménak a szemébe szökött a köny. Boszusan törlé le a
fátyolával.</p>
<p>– Mit keres ez az ostoba víz a szememben? Hát te hiszesz az
asszonynak? – Vajjon hisz-e te benned is épen úgy az asszony?</p>
<p>– Bizonyára ő is úgy hisz.</p>
<p>– Nem álmodja-e meg, hogy egy más asszonynak szemei égnek az
orczádon? S ha megálmodta, nem fáj-e a szive bele?</p>
<p>– A ki maga is igaz, annak nincsen gyanuja.</p>
<p>– És azért, látod, még az is, a kiben úgy hiszesz, mint az
Istenben: itt hágy kiváltatlan, nem küldi a váltságdíjad; míg az, a
kit megvetsz, föl sem veszesz, minden nap újra kezdi szabadításod
munkáját. Te nem is álmodol arról, micsoda éles tőr függ a fejed
felett asszonyi hajszálon? Az az én hajszálam. Ennek a
szörnyetegnek itt, a kinek a horkolását hallod, a hányszor
fölébred, az az első szava: elhozták-e már a váltságdíjat azért a
lánczos kutyáért? S mikor megtudja, hogy még nincs itten, dúl-fúl,
átkozódik. Mennyi hizelgésbe, mennyi szép szavamba kerül én nekem
mindannyiszor lecsillapítani a haragját! A ki próbálta már bőszült
vizilovat, dühödt elefántot megszelidíteni, csak az tudja, mi az én
munkám. Szörnyű boszut akar rajtad állni, hogy ha ki nem váltnak.
Napról-napra egymásra tetézi a félrerakott haragját, hogy egyszerre
elborítson vele. Úgy kell neki mindenféle csábítással, édesgetéssel
a kezére járnom, hogy még egy <span class="pagenum"><a name=
"Page_140" id="Page_140">-140-</a></span> napot várjon, ne vigyen
még vissza, hátha holnap megérkeznek a küldött a pénzzel. De annál
nagyobbra nő mindennap az adósságod kínszenvedésekben, ha végre is
itt találsz rajta veszni.</p>
<p>– Én hiszem, hogy ez a mai nap utolsó napja a várakozásnak.</p>
<p>– Én óhajtom, hogy az legyen. Ma még meg is sértetted a murzát.
Ez nem megy ingyenbe. Ha te őt ismernéd, lélekzetet se vennél,
mikor előtte állsz, mert a mit szájából kilehel, még az is tele van
méreggel. Ez legyen az utolsó napod az ő keze közelében. Ha holnap
ki nem vált a feleséged, akkor csak az Isten segít rajtad – vagy
én.</p>
<p>Ezzel magára hagyta Damokos Tamást a szép kegyencznő, s ismét
rázárta a börtönajtót, és visszatért az alvó szörnyetegéhez, a
kinek a horkolásától reszketett a vár.</p>
<p>Másnap délig senki az ajtót sem nyitotta a fogoly úrra. Még csak
neszt sem hallott magányos zárkájában, a hová még a napvilág is
gyéren hatolt be, az ajtó fölötti szűk kerek ablakon át.</p>
<p>Csak arról tudta meg, hogy dél van, mikor a murza hazaérkezett a
délelőtti unalmas csavargásából, végig káromkodva a hosszú
folyosón. Mikor az ő zárkájának az ajtaja előtt elment, nagyott
rugott rajta: «Kell piláf? lánczos kutya!» Azután kinyitotta az
átelleni ajtót kulcscsal s akkor meg Kalme csengő, hizelgő hangját
hallá egy pillanatra Tamás, s aztán becsukódott az ajtó, ismét
csendes lett körülötte minden. Csak egy nyomorult légy zümmögött a
szögletben, a mit megfogott a pók.</p>
<p>«Úgy látszik, hogy a murza ma bőjtöt akar tartatni velem;»
gondolá magában Tamás.</p>
<p>Hosszú idő telt bele, a míg újra hallá nyikorogni az átelleni
ajtót, a mire azonnal következett az ő börtönajtajának felnyitása:
előtte állt Kalme.</p>
<p>A kadinának arczán valami ördögi jókedv látszott ez alkalommal:
a szemei tüzeltek, az ajkai nevetésre voltak <span class=
"pagenum"><a name="Page_141" id="Page_141">-141-</a></span> nyitva;
hanem a mellett a szemöldei összehuzódtak, mint két kígyó.</p>
<p>– Jó hírt hozasz? kérdezé Tamás lelkendezve.</p>
<p>– Hát mit hoznék mást?</p>
<p>– Megérkezett a váltságom?</p>
<p>– Megérkezett a szabadulásod napja. Jöjj át a murzához.</p>
<p>– Veled együtt?</p>
<p>– No hát mi az?</p>
<p>– Nem haragszik meg a murza, ha a felesége fátyol nélkül mutatja
magát idegen férfi előtt?</p>
<p>– Oh a murza soha sem haragszik, mikor alszik; szólt Kalme
dévajul nevetve. Olyankor mindent megenged.</p>
<p>– De ha föl talál ébredni?</p>
<p>– Holnap reggelig nem. Annyi hashisht tettem a kávéjába, hogy
egy napig ott marad a paradicsomban. Tánczolhatunk, dalolhatunk,
miatta. Ott lakomázhatsz a hátán.</p>
<p>– Ne tégy velem bolondokat.</p>
<p>– Csak te bizd rám magadat. Mondtam, hogy megszabadítalak. Elébb
lakjál jól. Ne félj semmitől. Magunk vagyunk. A murza szolgái mind
meg vannak nyerve. – De a tánczhoz nem kell a láncz. Elvettem a
lakat kulcsát; elébb leoldom kezedről, lábadról.</p>
<p>Tamás engedte a lánczait levetetni.</p>
<p>– No jer velem. Az asztal meg van terítve.</p>
<p>A tatárok nem esznek asztalról. Tudta ezt Tamás.</p>
<p>Hanem azért neki mégis terített asztala volt. Buzdurgán murzának
a háta. A mint az esetlen nagy kolossz ott feküdt hosszan elnyulva
a földön hasmánt, Kalme az ő széles hátára rakta fel az ételeket és
csemegéket: oda kellett Tamásnak letelepedni és a gazdája hátáról
lakomázni. – Bizony olyanformán érezte magát, mint a siralomházba
kitett rab, a kinek a nyakán van már a hóhér kötele s úgy kinálják
mindenféle drága étellel és itallal – utoljára életében.
<span class="pagenum"><a name="Page_142" id=
"Page_142">-142-</a></span></p>
<p>Kalme csintalanul nevetett a vendége rettegésén.</p>
<p>– Ne félj tőle! Nincs ez itthon. A paradicsomban van most. Nézd,
hogy ragyog az arcza a gyönyörüségtől! Most a tubafa
virágkelyheiből szürcsöli az édes mézet ajkaival. Ott jár a
kristálypalota hetvenhetedik termében. Hetvenhét huri tánczol
körülötte. Nézd, hogy mosolyog reájuk!</p>
<p>S mikor azt látta Kalme, hogy a vendége mégis csak nagyon
feszeng s kényelmetlenül érzi magát, felkapta a murza
rhinoczerószbőr korbácsát s nagyokat húzott vele az alvónak
mezitelen talpára: a mire az összevissza rándult.</p>
<p>– Légy Istennel! rebegé Tamás. Ne kisértsd az ördögöt.</p>
<p>– Hahaha! Kaczagott Kalme. Hiszen most a hurik csiklandozzák. No
hát csak te egyél nyugton.</p>
<p>S azzal békét hagyott Tamásnak is meg a murzának is, s elkezdett
egy szerelmes románczot dalolni Mirza Shaffitól, s a közben egy
nagy pávatoll-legyezővel hüsselte a vendégét, meg néha a gazdáját
is, a ki neki asztalul szolgált.</p>
<p>Tamás azonban mindeneknél inkább éhes volt arra a hirre: hogy
megérkezett-e hát a váltságdíja? csakugyan itt van? hogy jött meg?
ki hozta el?</p>
<p>– Ki végezne egyszerre két dolgot? Enyelge vele Kalme. Mikor
eszel, akkor ne beszélj. Mikor iszol, vesd félre a gondot. Majd
megtudsz idején mindent.</p>
<p>– Csak annyit mondj, hogy szabad leszek-e már?</p>
<p>– A mondás hazudhat: a cselekedet igazat mond. A számnak ne
higyj, hanem a kezemnek hihetsz.</p>
<p>Azzal felkapta Kalme a lánczot, a mit Tamás kezéről, lábáról
levett; oda futott vele az ablakhoz, s kihajította azt rajta.</p>
<p>Tamás megrettent. Az jutott eszébe, hogy az a láncz az ő
személyének kiegészítő része. Azt neki Buzdurgán murza nem azért
adta, hogy az ablakon kidobálják. Hát majd mikor visszakéri?
Ijedtében maga is odafutott az ablakhoz, <span class=
"pagenum"><a name="Page_143" id="Page_143">-143-</a></span> a
melyen Kalme kidobta a lánczot, s kidugva rajta a fejét, utána
nézett, hogy hová esett a láncz?</p>
<p>Az biz egy mély sánczárokba esett, a minek a feneke hat ölnyi
mélyen volt az ablak alatt; e sánczárokba nyiltak az istállók
kapui, a mikben a várőrség lovait szokták tartani. Most is ott
vezetgetett egy felnyergelt paripát egy félmeztelen rabszolga, a ki
meghallva a leeső láncz csörrenését, megállt és felemelte az arczát
ahhoz az ablakhoz, a honnan a lánczot ledobták.</p>
<p>De hát arcz volt-e az? Ember arcza?</p>
<p>Tamásnak még a lelke is fázott, mikor rátekintett. Ezen az
emberi ábrázaton úgy el volt csufitva Isten remeklése, hogy irtozat
volt ránézni. Átkozott kezek csonkították így meg.</p>
<p>Tamást úgy megigézte ez a rémtekíntet, hogy nem bírt tőle
megválni; a keble elszorult; szerette volna megsiratni.</p>
<p>A szép kadina oda hajolt föléje, az arczát az övéhez illesztve s
a haját hátra simítva szép bársony kezével.</p>
<p>– Látod; mondá neki. Ez egy hazádfia: székely vitéz. Ezzel is az
történt, hogy Buzdurgán murzával kihozatták Perekopba, váltságdíjt
igérve érte. Ő aztán, hogy hasztalan várt a váltságdíjra, az nem
jött meg: boszujából így elcsufittatá az arczát a rabjának, a
milyennek látod. Talán nemes úr volt; most istállót tisztít.</p>
<p>Tamás összeborzadt. Ilyen kegyetlenül bánni egy emberrel, csak
azért mert rab volt, s itt feledték. A köny is meggyült a
szemében.</p>
<p>A megcsufolt ember a föld felé fordítá az arczát. Tudta, hogy
irtóznak tőle.</p>
<p>Kalme a kezével inte az elcsufitott arczúnak, hogy vegye fel a
lánczot s vigye onnan.</p>
<p>– Ez a mi hivünk; suttogá Tamásnak.</p>
<p>(– Miféle hivünk? kiknek «nekünk»? töprengett magában
Tamás.)</p>
<p>A mennyire a szeme ellátott onnan az ablakból, a végtelen,
<span class="pagenum"><a name="Page_144" id=
"Page_144">-144-</a></span> vigasztalan záptenger terült el előtte,
elszórt mohotkás szigeteivel, a szikes sivatagba beleharapdáló
tömpölyeivel, vérveresre festve az alkonyégtől; sehol egy hajó, egy
mentőcsónak az egész hullámpusztaságon.</p>
<p>– Jer innen! mondá Kalme, elvonva őt kezével az ablaktól. Milyen
fagyos a kezed! Nézd az én arczom milyen forró. S odaszorítá Tamás
kezét lángoló arczához. Nesze igyál ebből a muskavitból: ez
fölmelegít.</p>
<p>S valami zöld ragyogású nedvet töltött egy szűknyakú velenczei
kristályból egy talpatlan pohárkába, azt maga megizlelte először,
belemártva piros nyelve hegyét, s aztán ráerőltette Tamásra.</p>
<p>Ez csakugyan bűbájos ital. Egyszerre tűzzé válik az emberben s
minden érző idegébe szétfut. Még a szivet is csiklandozza.</p>
<p>– Jer. Ülj ide mellém!</p>
<p>Hova? Hát csak arra az élő kerevetre: a murza idomtalan
tetemére, úgy sem jó az egyébre. S hogy Tamásnak nem akarózott a
leülés, átölelte a nyakát, úgy rántá oda maga mellé s egy hirtelen
csókot nyomott az ajakára, a mitől szegény Tamás ugyan halálra
ijedt volna, ha a muskavit lángja nem bátorítja vala.</p>
<p>– Haragszol érte? suttogá Kalme. Ha nem tetszett, add
vissza.</p>
<p>De biz azt nem adta vissza Tamás, hanem csak letörülte a nyomát
a szájáról a dolmánya ujjával.</p>
<p>– No hát ha nem akarod, hogy szerelemről beszéljünk, hát
beszéljünk a szabadságról, mondá Kalme.</p>
<p>Már erre a szóra ugyan villogtak a szemei Tamásnak.</p>
<p>– Akarsz-e megszabadulni?</p>
<p>– Éjjel-nappal azért imádkozom.</p>
<p>– Kihez?</p>
<p>– Az Istenhez.</p>
<p>– Hát azt gondolod, hogy az a tízezer, meg tízezer társad, a ki
veled együtt esett rabságba, nem imádkozik épen úgy a szabadságért,
ugyanahhoz az Istenhez? Azt <span class="pagenum"><a name=
"Page_145" id="Page_145">-145-</a></span> várod, hogy a te
imádságodat meghallgassa, annak a tízezernek meg azt mondja: «nem
hallok!»</p>
<p>– Ne tarts te nekem mustrát az Isten bölcsesége felett: azt nem
bízták halandó emberre. Én igazhivő keresztyén vagyok.</p>
<p>– Bánom is én, akármit hivő vagy. Nekem nem kell hinnem semmit,
mert asszony vagyok. Allahnak semmi gondja az asszonyokra. Kutya,
macska, madár, asszonyi állat, él, hal, kileheli a páráját, s aztán
nem vár se jót, se rosszat. Nekünk addig kell kivennünk az életből
a magunk részét, a míg itt ezen a földön vagyunk.</p>
<p>– De ne töltsük az időt az istenség és az asszonyi lélek fölötti
vitatkozással, mondá bosszusan Damokos Tamás, megbotránkozva az
oktalan asszonyi állat eszeveszett okoskodásán.</p>
<p>– Kénytelen vagyok ám azon kezdeni, mondá Kalme, mert hogyha
Istentől, vagy lelkes asszonytól vártad a megszabadulásodat: hát
mondhatom, hogy hiába vártad.</p>
<p>– Mit szólsz?</p>
<p>– Azt, hogy még ma sem érkezett meg a váltságdijad, a murza
pedig nem vár több napot. Ha akarna sem várhat. És ha minden
hizelkedésemet elővenném is, nem tarthatnám őt egy nappal tovább
sem itten. Ma mód nélkül agyarkodó volt, a mikor hazakerült.
Mindenféle csábítással, édesgetéssel végre kivettem belőle, hogy
miért dúl-fúl? A khámtól kapott levelet, hogy minden hadaival
azonnal induljon meg hosszu hadjáratra: holnap már meg is érkeznek
az agák, a kik alatta vannak, a felültetett lovas ortákkal s rögtön
ki kell vonulniok. A murza dühös ilyenkor, mert itthon kell hagynia
a palotáját, a háremét, még engemet is, és az egész bőrgyárát, a
várvavárt erzerumi vásárt; mindent itt kell ebadóba hagyni, s aztán
az egész csapatját neki kell mindennel ellátni, a mig az ellenséges
földet el nem érik. Értheted ebből, hogy miért pusztítanak aztán a
tatárok olyan kegyetlen dühvel, a hova betörnek? <span class=
"pagenum"><a name="Page_146" id="Page_146">-146-</a></span></p>
<p>– Bizony jaj annak a népnek, sóhajta fel Tamás.</p>
<p>– És hát tudod, hogy kinek lesz ezuttal jaj? A te nemzetednek, a
te hazád népének. A szultán parancsolta, hogy az engedetlen
országot meg kell fenyíteni; a Ghirai Khán törjön be azonnal egész
seregével s pusztítsa végig az egész országot, a hol csak magyar
lakik, a mig csak a német császár birodalmát nem éri, addig meg ne
álljon.</p>
<p>– Én uram s Istenem!</p>
<p>– Bizony méltán sóhajtasz fel. Mert mikor Buzdurgán kidühöngte
magát, akkor aztán azt mondá maga vigasztalására: «no de legalább
meglátogatom azt a Gyulafehérvárt, a hol a nagy medreszben tanítják
a mčhdruli irást, de aztán ott találjam azt a huszonnyolcz asszonyi
övet, a miről ez a lánczos kutya vette a tudományát; mert ha nem
találom, bizony tőbül kiforgatom az egész Gyulafehérvárt s megeszem
a népét kanál nélkül!»</p>
<p>– Jézusom! Máriám!</p>
<p>– No, ugy-e most már Jézusról, Máriáról sóhajtozol. Hát még ha a
többit megtudod? Buzdurgán úgy törülgette e fenyegetés után a
száját kétfelé, mintha már fellakmározta volna őket. Azután
nevetett, s a szemeit forgatta fölfelé. «No de még más tréfát is
teszek, csak egyszer odabenn legyek abban az Erdélyben. Ha sajnálta
Damokos Tamásné asszonyom, meg az ő pereputyjai a nyomorult rab
urokért megküldeni azt a rongyos váltságot ide hozzám, hát majd nem
restellek én elmenni érte magam ő hozzá, s majd elhozom az asszonyt
is minden ijafiával együtt ide, hogy legyenek egy csomóban.»</p>
<p>– Oh mennybéli szentek! nyavalygott Tamás, a kezeit
összekulcsolva s a homlokához verve.</p>
<p>– De iszen híhatod azokat! Messze a mennyország! A mig azok
ideérnek, addig Buzdurgán murza be is vettette sóval a te
városodnak a helyét.</p>
<p>– Hogy én most nem lehetek otthon! hörgé Tamás, az öklével
törülve könyező szemeit.</p>
<p>– Hát hiszen arról akarok neked beszélni, hogy hogyan
<span class="pagenum"><a name="Page_147" id=
"Page_147">-147-</a></span> légy otthon – hamarább, mint Buzdurgán
hadai áttörnek a határon s találj szabadulást a magad emberei
számára, a kik hozzád tartozandók. Akarod, hogy erről
beszéljek?</p>
<p>– Kérlek, asszonyom.</p>
<p>– Ne mondj asszonyodnak; mert akkor azt hiszem, hogy az vagyok.
No hát közelebb huzódol-e hozzám?</p>
<p>Tamásnak most már csakugyan egészen oda kellett ülnie a kadina
mellé, hogy az a fülébe suttoghasson.</p>
<p>– A szentek nem tudnak rajtad segíteni, azt már látod, hátha a
tündelevények tudnak? Látod én tündelevény vagyok, a ki az emberek
vérét kiszívja. Imádkozni nem tudok, hanem bűvölni tudok. A
börtönöd már felnyitottam, a lánczodat levetettem. Két szál
gyertyát a kezembe veszek, kerülök-fordulok, s innen ebből a várból
is kiviszlek.</p>
<p>– Nem hiszek én a varázslatokban.</p>
<p>– Te bolond. Hisz az én varázslatom nagyon is könnyű. Látod ezt
a nagy bőrerszényt? Emeld meg, ugy-e milyen nehéz? Tele van
aranynyal. A hány marokkal kiveszek belőle, annyi zárt nyitok ki
vele. Fényes nappal is sötétséget csinálok vele; a látót vakká, a
beszélőt némává bűvölöm vele.</p>
<p>– De hisz ez a murza pénze.</p>
<p>– Hát kié volna másé? Azért jó nekünk.</p>
<p>– De hisz ezt elvenni rablás volna.</p>
<p>– Hát mi az?</p>
<p>– Te talán nem tudod, hogy a lopás rossz cselekedet?</p>
<p>– Annak, a ki lop, jó.</p>
<p>– De tiltva van. Megbüntetik érte.</p>
<p>– Igen, ha megkaphatják. De ha nem foghatják meg, akkor jót tett
magával.</p>
<p>– Ez nem az én hitvallásom.</p>
<p>– De az enyém az; itt tanultam a tatároknál. A mit elrabolni
sikerült, azt elrabolni jó volt. Ökröt, lovat, szép leányt: a hol
kapják. A ki elvihette, ha utól nem érték, <span class=
"pagenum"><a name="Page_148" id="Page_148">-148-</a></span> az övé.
– Engem is úgy raboltak el az apám kertjéből. – Hát téged, meg
valamennyi társadat, a kik rabok vagytok Tatárországban, nem úgy
raboltak-e el? vagy kérdezték tőletek, hogy akartok-e velük jönni?
Kezük ügyébe estetek s elhajtottak. Épen olyan igazsággal hajtod te
el a murza aranyait ezzel az egész zacskóval, még hirmondót sem
hagysz neki itt belőle.</p>
<p>Tamás nagyon meg volt akadva a philosophiájával. Ez a sophisma
nagyon hasonlított az igazsághoz.</p>
<p>– Aztán látod, mondá Kalme, ebből még az a jó is lesz majd, hogy
ez a pénz a murzának arra való, hogy a seregeit élelmezze, a mig
Moldván, Havasalföldön keresztül mennek, a hol rabolni nem szabad,
mert azok a szultán tartományai. Már most ha ez a pénz hiányozni
fog a tarsolyából, addig meg nem mozdulhat innen a seregével, s a
míg ujra összeszedi a költséget, meglehet, hogy a szultán haragja
elmulik s nem küldi a tatárokat Erdélybe.</p>
<p>Ez erősen sulyt vetett a latba. Azalatt haza lehetne menni
Erdélybe s tudósítani az ország nagyjait a fenyegető nagy
veszedelemről.</p>
<p>– Csak te bizd magadat egészen én reám, suttogá Kalme. És ne
tarts semmitől. Mihelyt besötétedik, itt van egy hosszu kötél: ezen
leereszkedünk a sánczárokba az ablakból.</p>
<p>– Te is? Kérdé Tamás.</p>
<p>– Hát mit gondolsz? Itt csak nem maradhatok, ha téged
megszöktettelek. A murza darabokra tépne.</p>
<p>– Ez már igaz.</p>
<p>– Aztán meg nálam nélkül ki sem tudnál innen jutni. Nekem kell a
kapuőröket megvesztegetnem, azután meg a vámosokat a sorompóknál,
amig a két tenger közül kijutunk. De még azontul is, te, a ki
idegen vagy, járatlan ezen a földön, azt sem tudnád, hogy merre
illanj; mindenütt veszedelembe rohannál; én pedig ismerek itt
minden ösvényt, tudok a nép nyelvén: elvezetlek pusztáról pusztára,
<span class="pagenum"><a name="Page_149" id=
"Page_149">-149-</a></span> tanyáról tanyára: míg elérjük azokat a
kék hegyeket, azokat a sötét erdőket, a hol az én népem lakik.</p>
<p>– Hát te engem oda akarsz vinni? Kérdé megdöbbenve Tamás.</p>
<p>– Oda! Oda! Az én hazám őserdejébe; ahol a fák is olyan óriások,
miként az emberek; a hol szikla, folyam, erdő tele van Istennel;
maga a nap is egy Isten; és a levegő is az; ahol minden szabad: még
a szerelem is.</p>
<p>Kalme arczát olyan tüzláng borította erre az emlékezetre, mint
mikor a felkelő nap az Elborus jeges ormait rózsalánggal festi.</p>
<p>– Igen ám, jó asszony, mondá Tamás, csakhogy én nem azért
akarnék innen kiszabadulni, hogy a te hazádba menjek: hanem hogy a
magam országát lássam meg, a mi énnekem épen olyan gyönyörüséges,
mint te neked Circassia.</p>
<p>– De ott megint csak szolgaságba futsz.</p>
<p>– Már az igaz, hogy magyar létemre sok megaláztatást kell a
magam hazájában elszenvednem. De hát inkább szolgálok alázattal
otthon a hazámért, mintsem büszkén száguldozzak idegen ország
szabad hegyei közt.</p>
<p>Kalme fejét rázta. Nem értette ő ezt.</p>
<p>– No, ha te neked jobban tetszik a szabadságnál a szolgaság:
erről sem beszélek többet. Hát legyen úgy. Vedd hát utadat Erdély
felé s türd majd a nyomoruságot, a mit a sors majd fejedre mér. Én
azt is megosztom veled.</p>
<p>– Mit akarsz te velem megosztani? Kérdé hüledezve Tamás.</p>
<p>– Minden nyomort, sanyaruságot, ami téged ér. Leszek futásodban
vezetőd, bajodban ápolód; cseléded, szolgálód, aki nem követel
semmit, se bért, se szerelmet, se tiszteletet, csak azt, hogy
odaülhessen a lábadhoz, s ha elrugod onnan, megint visszatérhessen
oda.</p>
<p>Damokos Tamás szivét mégis nagyon meghatotta ez a nagy
ragaszkodás. Erőt vett rajta az érzékeny indulat.</p>
<p>– Látod, jó Kalme, ez lehetetlenség. Én agyonütni <span class=
"pagenum"><a name="Page_150" id="Page_150">-150-</a></span> való
gonosztevő volnék, ha az irántad való háladatosságot csak egy nap
is el tudnám feledni. Ha te engemet még annyi jóság után meg is
szabadítasz, az én szájamban az «Ur imája» egy sorral hosszabb
lesz, mint másnál, mert a te nevedet is bele foglalom. De az, hogy
velem jőjj, merő lehetetlenség. A mi keresztyén erkölcsünk,
vallásunk erősen köt és fel nem oldoz.</p>
<p>– Nem kivánom én, hogy te légy hozzám kötve, mondá Kalme szelid
lemondással. Követlek, mint a kutyád, s a mit eldobsz, a mi másnak
nem kell, azt veszem fel: azt is megköszönöm. Se nem követelek, se
nem panaszkodom. Féltéssel nem kinozlak, még csak egy kihulló
könynyel sem mutatom, hogy fáj-e valami. Csak dalló szavam hallod.
– Óh vigy el magaddal.</p>
<p>– Nem lehet! Nem lehet! Tusakodék vele Tamás. – Te nem jöhetsz
velem. Nekem asszonyom van, két gyermekem anyja, a kit én szeretek,
a kivel én megesküdtem, holtomig, holtáig: Isten szent nevére,
oltár előtt, pap előtt; a kinek nevemet adtam, a kinél zálogba van
a becsületem. Én annak az egész szivemet adtam oda; nem tehetem,
hogy csak egy morzsáját is ennek a szivemnek visszavegyem tőle, s
oda vigyek hozzá egy másik asszonyt, a kiért ő róla a napnak csak
egy pillanatáig is el kell felejtkeznem. Én őt meg nem bántom.</p>
<p>Kalme e szóra büszkén állt fel Tamás mellől, márványnyá
halaványult arczát magasra emelve.</p>
<p>– Hát te azért nem akarsz magaddal vinni, hogy a szivedet
odaadtad a feleségednek? No hát jó! Majd én elmondom te neked, hogy
hová jutott az a te drága kincsed? – Eddig csupa édes mézzel
olvasztgattam ezt a te kőszivedet. Majd most maró mérget öntök reá;
meglássuk, nem olvad-e meg benne?</p>
<p>Damokos Tamás azt látta ezekből a villogó szemekből, hogy minden
rosszra el kell készülnie. Ez a szép Sphinx bizony összetép, ha a
találós meséjét meg nem fejtetted.</p>
<p>Kalme egyet rántott a nagy alvó tetemen, hátára fordítva
<span class="pagenum"><a name="Page_151" id=
"Page_151">-151-</a></span> azt, hogy a kaftánja belsejéből
előkereshesse az odadugott iratokat. Megtalálta, a mit
keresett.</p>
<p>– Itt van!</p>
<p>A hanyatt fordult óriás ekkor aztán elkezdett rémségesen
horkolni, hogy csak úgy rengett bele a ház.</p>
<p>No ez épen hozzá illő zenekiséret volt ahhoz a románczhoz, a mit
Kalme előadott: még azt a gonoszságot is megtéve, hogy
egyszer-egyszer belekapott az ujjaival a mellette heverő timbora
hurjaiba.</p>
<p>– Hát volt egyszer egy szép asszony, a kinek az urát fogságra
vitték, messze földre.</p>
<p>Tamás összefonta karjait: megértette a szót, most az ő
feleségéről fognak beszélni. Valami nagyon rosszat. Hazugság
lesz!</p>
<p>– De a rab neje gazdag volt. Pénze, kincse elég sok rá, hogy az
urát kiválthassa, mihelyt a sarczoltatásáról hirt vesz. Azt
elküldték, meg is kapta; kiválthatja az urát, ha letesz érte
kétezer aranyat. A szegény rab várt sokáig: mikor jön már a
váltsága? Nyár elmult, őszi levél lehullt, téli hó elolvadt,
tavaszvirág kibujt: az ő váltsága nem jött.</p>
<p>A timbora közbe pengett, s az alvó óriás horkolta hozzá a
bombardont.</p>
<p>– A szép asszonynak az alatt akadt odahaza vigasztalója,
gyámolítója, védelmezője.</p>
<p>Tamás közbevágott.</p>
<p>– Tudod asszony? megkinozhatsz, meggyötörhetsz, megkötözött rab
vagyok; olybá veszem, mintha a láncz rajtam volna: de a
feleségemről hiába mondasz meséket, mert én semmit sem hiszek el
belőle.</p>
<p>– Hát meséket mondok-e én? Hát tudok-e én neveket megálmodni?
Hát ismerem én Apor István uramat?</p>
<p>– Apor István! kiáltá fel Tamás. Ez a név hegyes nyil volt, át
is furta magát a szive pánczélján.</p>
<p>– No ugy-e hogy van ilyen nevű ember a világon? Én nem ismerem.
Azt sem tudom, mely ország szülötte. Itt <span class=
"pagenum"><a name="Page_152" id="Page_152">-152-</a></span> van a
neve ebben a levélben, a mit Akmet bég, a szultán tihájája ir
Buzdurgán murzának. Azt mondja levele elején, hogy siessen a
Damokos Tamás nevű fogoly nemes urat azonnal kihozni Or-Kapuba, s
az érte küldött két ezer arany sarczot fogadja el; mert különben
bizony rajtavész az egész fogoly és senki azt egy réz osporáért sem
váltja ki. Hozzá teszi Akmet bég: most jutott épen a kezembe
Damokos Tamásné asszonyomnak egy levele, a mit Apor István uramhoz
irt, a Rákóczy György által kinevezett tutorához, de mely levél
tévedésből az én hozzám czimzett kópertába lett pecsételve. Szép
dolgokat értek meg belőle, melyek közül a te felvilágosításodra,
hogy tudjad mit cselekedjél, csak a következőket irom ide: a
megszólítás így szól: «Kedves egyetlenegy szeretett Pistukám!»</p>
<p>– Nem igaz! ordítá közbe lábával dobbantva Tamás.</p>
<p>– Ne dobolj, kérlek! Nem elég törökmuzsikát csinálunk mink
ketten a murzával? Hallgasd tovább! szép nóta ez.</p>
<p>«Pimpilimpim» szólt közbe a timbora.</p>
<p>– «Hála az egeknek, hogy mi ismét egymásé lehetünk. Az én uramat
elfogta a tatár. De nem bánom. Soha se volt vele egy örömnapom. De
éjjelem és nappalom rosszabb a purgatoriumnál.» (Pimpilimpim!)</p>
<p>Damokos Tamás keserüen nevetett.</p>
<p>– Ah, nem igaz az! Dehogy igaz.</p>
<p>– Én nem az ujjamból szopom: ide van irva. Én azt sem tudom, mi
az a «purgatorium.» – Hallgasd tovább. «A fejedelem bölcsen
rendelte, hogy az uram fogsága alatt kegyelmed legyen a tutorom, s
a váramban lakjék…» (Pimpilimpim.) «De rettegek attul a
gondolattul, ha netalán a Damokos Tamás kiszabadulása a mi édes
boldogságunkat megzavarná. Ha ő megtudna valamit: engem talán meg
is ölne…» (Pimpilimpim, tintirintim! pengedezett a timbora, az
óriás meg fujta a pokol harsonáját hozzá.) <span class=
"pagenum"><a name="Page_153" id="Page_153">-153-</a></span></p>
<p>Damokos Tamás az összeszorított két öklével a levegőbe csapott
szét s majd meg a saját homlokát ütötte velük. – Méreg! pokolsár!
vitriol hullott a szivére. – Minő szavak!</p>
<p>– Tovább, tovább. Még nincs vége. «Azért vigye kegyelmed az
alkudozást úgy a szultán tihájával a váltságdij iránt, hogy soha se
legyen vége. Mert ha egy esztendő, egy nap alatt az uram haza nem
kerül, elválhatok tőle s férjhez mehetek kegyelmedhez.»
(Pimpilimpim, tintirintim.)</p>
<p>Damakos Tamás minden tagjában reszketve dült arczczal a falnak,
s égő homlokát a hideg kövön enyhíté. Úgy nyögött.</p>
<p>– Most jön a legszebbje; «mert a szivem fáj, ha ránézek azokra a
gyenge kétezer körmöczi aranyakra, a kiket a bolond fővel rabságba
szaladt vétektarisznya Damokos Tamásért kellene tatár fogára
adnunk; mennyivel jobban…»</p>
<p>– Elég már! Elég! ordítá Damokos Tamás, dühében
toporzékolva.</p>
<p>– Dehogy elég! dehogy elég. Hátra van még az utolsó vers: ez a
java. Ez gyógyít meg. «Addig is csókolom kegyelmednek a két piros
orczáját százszor meg ezerszer, igaz szeretettel.»</p>
<p>Damokos Tamás nem volt többé ember, veszett oroszlán volt,
rárohant dühösen a levélolvasóra, az egyik kezével kikapta a
levelet a kezéből, a másikkal pedig megragadta a torkát, s úgy
rázta az asszonyt is, meg a levelet is a két kezével, mintha egyik
sem volna a másiknál ne hezebb.</p>
<p>– Hazugság! varázslat, pokoli szemfényvesztés volt az egész
dolog. Átkozott légy élve is, halva is, a ki ezt kigondoltad,
boszorkány!</p>
<p>Azzal odadobta az asszonyt a levéllel együtt az alvó murzára, a
ki erre egy kissé felhagyott a horkolással.</p>
<p>Kalme csaknem halott volt, mikor Damokos Tamás kezéből
<span class="pagenum"><a name="Page_154" id=
"Page_154">-154-</a></span> kikerült. Fuldokolva tért magához. És
aztán térden csuszva mászott oda a kevély férfi lábaihoz, a ki
rabszolga létére úgy állt előtte, mint egy király, mint egy
boszuálló angyal.</p>
<p>– Bántottalak? rebegé alázatosan.</p>
<p>– Engem nem! De azt, a kit szeretek.</p>
<p>– A kit te szeretsz, meg van az szeretve!</p>
<p>– Ez mind káprázat! Gonosz cselszövény! Nem hiszem. Ez nem az én
feleségem. Mert az egy szent.</p>
<p>– Látom már, hogy milyen nagyon tudsz szeretni. Majd
összeszaggattál érte; engem, a ki oly nagyon szerettelek. – Szépen
megöleltél – fojtogató kézzel, de én ezért az ölelésért még jobban
szeretlek. – Nem kényszerítlek már, még csak nem is kérlek.
Bocsátlak békével. Menekülj magadban. Utad elkészítém. Itt van a
szőrkötél, a min éjjel leereszkedhetel az ablakból a sánczba, ott
vár rád a hived, az elcsufított arczu, két gyors paripával, ha
nyugotnak tartasz folyvást, eljuthatsz Erdélybe. Béke legyen veled,
járj szerencsével. Elbocsátlak.</p>
<p>Damokos Tamás megrázta a fejét büszkén s félvállról szólt
vissza, az ajtónak fordulva.</p>
<p>– Én pedig nem szököm. Egyedül magam sem. Ha minden ajtó nyitva
volna, ha szárnyas paripa várna rám, a ki repül velem; még akkor
sem. Mert egy Damokos még soha nem lopott, nem csalt meg senkit. Én
a Buzdurgán murza rabja vagyok, a kinek kétezer aranyat kell értem
kapni. Megigértem neki: adósa vagyok vele. Ha elszököm tőle,
szavamat szegtem meg; tolvaj, csaló lettem: magam előtt meg kell
utálnom magamat. Itt maradok a börtönömben.</p>
<p>Kalme összekulcsolt kezekkel rimánkodott előtte.</p>
<p>– Gondolj rá, hogy ha a murza fölébred, egész irtóztató dühét a
fejedre önti: rettentően fog veled bánni.</p>
<p>– Meggondoltam azt. Bizony készen vagyok rá. De azt is
meggondoltam, hogy ha én most magamat szökéssel megmentem, akkor az
itt maradt ezernyi ezer szegény <span class="pagenum"><a name=
"Page_155" id="Page_155">-155-</a></span> rabtársamon fognak majd
kegyetlen boszut állani. Az én sorsomat viselem magam. A mi csupán
nekem van szánva: érjen engem, senki mást. Hozasd fel a ledobott
lánczomat s veresd rám ujra. Börtönömbe vágyom!<a name="FNanchor_3"
id="FNanchor_3"></a><a href="#Footnote_3" class=
"fnanchor">3)</a></p>
<p>– Oh mi rettentő ember vagy te!</p>
<p>– Csak a többihez hasonló. Ha jót akarsz még velem tenni, hozasd
fel a lánczomat és zárj a börtönömbe, ne higyje a murza, ha
fölébred, hogy szökni akartam, a míg ő aludt.</p>
<p>– Hát erőnek erejével el akarsz pusztulni?</p>
<p>– Nem! Szentül hiszem, hogy holnap reggelig, a míg a murza
fölébred, megérkezik a váltságdíjam, a mit a feleségem
elküldött.</p>
<p>Azzal elhagyta a murza háremszobáját Damokos Tamás s átment a
zárkájába. <span class="pagenum"><a name="Page_156" id=
"Page_156">-156-</a></span></p>
<p>Kalme egész a börtönajtóig követte.</p>
<p>Ott megállt, az ajtó kilincsét a kezében tartva.</p>
<p>S aztán ezt mondá Tamásnak végbúcsú fejében:</p>
<p>– Köszönd Istenednek, hogy állhatatos voltál! Mert ha szép
szavamnak engedsz, ha szökni mégy magadban: én utánad küldök,
szökőben fogatlak el, mint hitszegő rabot, a kiből a kutyalelket
aztán a korbács veri ki!</p>
<p>Azzal becsapta rá a börtönajtót.</p>
<hr class="tb" />
<p>Hogy a váltságdíj nem érkezett meg másnap reggelre sem, s hogy
mért nem érkezett meg, azt már régen tudjuk.</p>
<h2>AZ EGÉRFOGÓ.</h2>
<p>Rájöttem én már arra, hogy a dicsőség nem ér egy fadorombot.
Hannibal cannaei diadala, meg azé a «névtelen hősé», ki a
távgyaloglásban a «viador» czímet elnyerte: egyformán hiábavalóság.
Amaz megrontotta vele Carthagot, emez meg a tüdejét. Jobb lett
volna, ha otthon pipáztak volna az alatt.</p>
<p>II. Rákóczy György fejedelem jenői diadala a törökökön épen
ilyen hiábavalóság volt. Dicsőségnek elég szép volt, hanem
haszonnak semmi. Mert ezzel a győzelemmel aztán egészen magára
haragította II. György a török szultánt, a ki azonnal kiküldte
ellene magát a nagyvezért, erős ármádiával Temesvár felől. Rákóczy
György ennek nem volt elég erős ellene állni, csak meghúzta magát
Nagy-Váradra, onnan nézte el, hogy capitulál az erős Jenő vára a
nagyvezér előtt. A keleti határon pedig a megfogyott székely
lakosságon kívül épen senki sem akadt, a ki a tatár khán hordáit
feltartóztassa Erdélyről.</p>
<p>A mire jó, azaz hogy nagyon is rossz volt a jenői győzedelem, az
lett, hogy Rákóczy György most aztán a maga hiveit beküldé Erdélybe
feles csapatokkal s kihirdetteté, <span class="pagenum"><a name=
"Page_157" id="Page_157">-157-</a></span> hogy a fejedelmi trónt
ismét visszafoglalja. A jó Rhédey Ferencz rögtön le is szállt róla
s azt mondta: «tessék!» ő maga megy haza a jószágára birkát
nyiratni; a népet nyirja más!</p>
<p>De ellenben a rendek nem akarták II. Györgyöt visszafogadni,
hanem kikiáltották fejedelemnek Barcsay Ákost. Azt a török szultán
rögtön meg is erősítette s a temesvári basa sereget is adott a
kezére, a kivel a fejedelmi székét körülvegye.</p>
<p>Volt már tehát a szegény kis Erdélynek fejedelme három. Az égi
jóslat a négy nappal négyet igért: egynek még kell jönni hozzá,
hogy ki legyen a quadratum!</p>
<p>II. György aztán akkor azokat mind megnotázá, a kik a letevését
kivánták s a váraikat elfoglalva, azokba a saját őrségét helyezé
el.</p>
<p>A székelyek mindvégig hivei maradtak II. Györgynek; nekik nem
kellett se Rhédey, se Barcsay.</p>
<p>Ezeket tehát nem kellett bántani Rákóczynak, csak a felől
biztosítani magát, hogy el ne pártoljanak tőle. E végből a saját
legjobb hiveit küldé oda a váraikba kapitányoknak, a kik az őrséget
a hűségre feleskették.</p>
<p>Egy szép napon Mikó-Ujváron is megjelent az új kapitány, kevés
fegyveres kisérettel. Ki is lett volna az más, mint Apor István
uram?</p>
<p>Ilka asszony, a mint megérkeztének hírét vette, rögtön
bezárkózék a legbelső szobájába s betegnek mondatá magát.</p>
<p>Apor István, a tornácz erkélyére kiállva, felolvasá a székely
vitézek előtt a fejedelem parancsát, melyben kipróbált hűségüket az
ő szolgálatára bocsátja s őt a vár kapitányává és urává rendeli, a
kinek gondja lészen, hogy a betörő gonosz ellenség ellen a szegény
lakosságot fegyveres erővel megvédelmezze.</p>
<p>Ez pedig hogy ne tetszett volna a székelyeknek.</p>
<p>– Esküdjetek meg a fejedelem hűségére azonnal! parancsolá Apor
István a vitézeknek. <span class="pagenum"><a name="Page_158" id=
"Page_158">-158-</a></span></p>
<p>De azok csak súgtak-búgtak, utoljára felküldék a tornáczra a
hadnagyukat, Czirjék Boldizsárt, hogy beszéljen a fejével a
kapitánynak.</p>
<p>– Adjon Isten, a mi nincsen; vegye el, a mi van! Kedves komám,
Están uram. Ugyan jó, hogy ma jött kegyelmed, nem tegnap, mert
akkor ma már «holnap» volna, s nem mondhatná a székely azt, hogy
«ma nem». Mert hát, tudja kegyelmed: «szóbul ért az ember!» aztán
meg «több nap, mint kolbász», az is igaz pedig, hogy «jobb egy
lámpás elől, mint kettő hátul», s «az oláh is okosabb a vásár
után», azért azt tartják a székelyek, hogy «kötve kell hinni a
komának», mert «ember teszi a fogadást, agg eb, ki megállja», pedig
hát «az ökröt szarvánál, az embert szavánál fogják meg», azért
nehogy «szappant vegyünk sajt helyett»…</p>
<p>– Hadd el az ördögbe ezt a sok bolond példás beszédet, vágott
közbe Apor István, rukkolj ki vele magyarán, mi csipte meg a
góbékat?</p>
<p>– Hát biz azok azért vakaróznak, hogy mindenképen szeretnék
tudni, hogy miféle állapotban került ide kegyelmed, hogy ennek a
várnak ura legyen? Hogy nem származik-e ebből majd Ilka asszonyra
valami veszedelem? Mert tudja kegyelmed, első ember az országban a
fejedelem, de még annál is elébb való az asszony. Azért, ha azzal a
hatalommal jött ide kegyelmed, hogy a fejedelem parancsolatjára
Mikóujvárát dominiumostól Ilka asszonytól elvegye s őtet
gyermekeivel együtt abból kiforgassa, hát akkor kevés ám ez a kis
csapat vasfazekas fejű darabont itt körülötte a székelyeknek, úgy
kirakják innen velük együtt, hogy a lába sem éri a földet. No
úgy-e, már most kegyelmed is vakarja a fejét. Hát ott mi csíp?
Mondja!</p>
<p>– Gyere be velem a szobába, majd ottan elmondom. Addig küldd az
őrséget nyugodni.</p>
<p>– Köszönik szépen, elálldogálnak ők itten.</p>
<p>Apor István behivta magához Boldizsár bát s elment vele egész a
szélső gömbölyü torony szobájáig, a hol senki <span class=
"pagenum"><a name="Page_159" id="Page_159">-159-</a></span> sem
hallgathatja ki, hogy mit beszélnek, ha csak nem madár, vagy
denevér.</p>
<p>– Hát haragszunk-e még egymásra, öregem? kezdé a szót Apor
István. (Ő került a kis ajtó felől, mert tudta jól, hogy a székely
«hadnagy», a kinek ötszáz pixidarius lesi a parancsát, nagyobb úr,
mint a «kapitány», a kinek csak húsz drabant áll a
szolgálatára.)</p>
<p>Boldizsár bá a mellére tette a jobb kezét s így szólt:</p>
<p>– Isten úgy tartson, hogy szivemből kivántam, hogy újra
megláthassam kegyelmedet ebben a várban.</p>
<p>Ennek a szónak nagyon megörüle Apor István uram; a székely az
Isten nevét nem szokta hiába felvenni a nyelvére; s miután
Boldizsár bá kezét megszorongatván, arról is meggyőződött, hogy
nincsen a markában valami lengyel garas odaszorítva (mert ha az ott
vagyon, akkor az eskü átka a lengyel garast éri, nem az ő lelkét!),
tehát egészen igaz szó volt, a mit kimondott, annálfogva ő is igen
nyájas lett hozzá s megczirogatá az orczáját.</p>
<p>– No hát legyünk akkor, mint régi jó komák, ismét per tu.</p>
<p>– Meg se bánjuk. Én igaz hitemre mondom, nem csak azt kivántam,
hogy visszajöjj ide, de hogy itt is maradj.</p>
<p>– Hát hisz magam is azt óhajtom. Épen abban járok. Megmutatom
neked fejedelem ő nagysága levelét is, a melyben nekem condonálja
egész Mikó-Ujvárát, a hozzátartozó dominiummal együtt, mint a
melyet perduellióiért Damokos Tamásné fiscaliter elvesztett. Hiszen
tudod azt a casusát Szamosujvárott? Milyen asszonysereget hozott
magával a fejedelemre! Hogy betört a diaetába, s még a rendeket is
kényszeríté, hogy a fejedelmet detronálják, sőt annyira ment a
vakmerősége, hogy még a fejedelem lovának a zablájába is
belekapott. Ha én akkor ott nem vagyok! A fejedelem ezért őt
megnotáztatta.</p>
<p>– Bizony Isten, nagy bolondság volt! erősíté Boldizsár bá. (Az
ember ugy is vehette, hogy a Damokosné cselekedete <span class=
"pagenum"><a name="Page_160" id="Page_160">-160-</a></span> volt a
nagy bolondság; úgy is, hogy a fejedelemé volt az.) Hanem hát én is
megmondom igazán, a mi a szívemen van. Én sajnálom az Ilka hugomat,
de különösen a két kis ártatlan porontyát. S fáj a szívem érte,
hogy így egyszerre árvákká, földönfutókká legyenek. A Damokos
Tamásnak már vége. Az nem élő ember többé. Tudom a tatárok
szokását. A kit szökésen kapnak, vagy a kiért a sarczot meg nem
hozzák Ór-Kapuba, mikor a foglyot odáig kivezették, az nem jön
emberszámba többé. Azt úgy elcsufitják, hogy nem marad rajta emberi
ábrázat s örök baromszolgaságba vetik, a hol a nehéz munka,
sanyaruság nagyhamar megöli. Szegény Tamás oda van már. Ilka
asszony özvegy lett már.</p>
<p>Apor István kivette a selyem zsebkendőjét, hogy megtörülje a
szemeit erre a szomorú hírre.</p>
<p>– Ne fujd az orrodat, mert veres lesz! mondá Boldizsár bá.
Inkább szóljunk vidámabb dolgokról. Ugy-e bár, valld meg igaz
hitedre, hogy most is szereted Damokos Tamásnét?</p>
<p>– Tudom már, mit akarsz ezzel? Hogy hát legjobb lenne, ha
elvenném a menyecskét, akkor ő is megmaradna a birtokában, én is úr
lennék benne, a fejedelem is visszavonná a megnotázást.</p>
<p>– Ejnye, de éles eszed van, komám!</p>
<p>– Hát hiszen nem hiába vagyok a fejedelem tanácsosa.</p>
<p>– Azért van hát olyan nagy szerencsében ő nagysága.</p>
<p>– Magam is tudnám én azt, hogy Ilkát meg kellene nyernem, mert
azzal együtt a székelyeknek a szívét is megnyerném, s aztán meg
minden non putarem eventualitásokra is biztos titulusom volna.</p>
<p>– Holmi fejedelemváltozás esetére, úgy-e?</p>
<p>– No igen. De még hogy a fődolgot megvalljam: bizony maga az
asszony sem megvetendő egy falat.</p>
<p>– De nem bizony! A régi világban tündérnek fogták volna el. Te!
Mikor a haját leereszti (én már láttam egyszer), hát egész a
sarkáig ér. <span class="pagenum"><a name="Page_161" id=
"Page_161">-161-</a></span></p>
<p>– Ne ébreszgesd bennem az alvó oroszlánt! Úgy is szomjazom a
szíve vérét; de mit ér, ha ő tudni sem akar rólam. Addig meg sem
kérhetem, a míg Damokos Tamástól el nincs választva. Azt pedig,
hogy a rabságba rekedt férjétől elválaszszák, egyedül ő neki lehet
kérni a szent széktől: más azt nem teheti. Hol vegyek én annyi
ékesszólást, a mennyivel én Ilka asszonyt erre rábeszéljem? Holott
annyira megy az irántam való utálkodása, hogy még maga elé sem
ereszt, hanem betegnek mondatja magát s minden ajtót bezár
előttem.</p>
<p>– Ez nagy bolondság tőle, mondá Czirjék. Mert már a Damokos
Tamásról egyszer le kell neki tenni. Akár így, akár úgy. Azt soha
sem látja többet. Mit is látna rajta? Csak elfutna tőle. Hidd el,
hogy nem te érted, hanem ő érte beszélek. Mert látom, hogy így
elpusztul, s nincs más menekülés a számára, mint a te karjaid közé.
Ha beteg, hát meg kell gyógyítani. Biz az orvosságot senki sem
szereti: azért mégis csak beadják. Tudnám én annak a módját, hogyan
lehetne őt rákényszeríteni, hogy ő maga adja mindenbe a
beleegyezését.</p>
<p>– Ha tudod, ne rejtegesd! Mi az?</p>
<p>– Hát az executión kell kezdeni a processust.</p>
<p>– Ezt magam is felérem ököllel; de hiányzik a fődolog hozzá,
mint tudod, az «occasio bona!»</p>
<p>– No hát azt megszerzem én neked, ha rám bizod… A szép
menyecskének a hálószobája a kastély keleti gömbölyű tornyában van,
a minek csak egy ablaka nyitott, a mi a havas felé néz. Ehhez a
szobához egy sötét folyosó vezet, a mi a vastag várfalba úgy van
beépítve, hogy a cselédségből senki se tud róla. A folyosó
bejáratát azon az oldalon, a hol a fegyverterem van, egy szekrény
takarja; abból nyilik egy alacsony ajtó, a minek nálam a kulcsa. A
másik végén a folyosónak pedig ismét van egy ajtóforma fatábla.
Arról ismét senkinek semmi tudomása nincsen, mert a hálószobában
ezt a bejáratot egy nagy velenczei tükör fedezi. Ez előtt a tükör
előtt szokta <span class="pagenum"><a name="Page_162" id=
"Page_162">-162-</a></span> Ilka asszony éjszakára a haját
kibontani, s újra befonni.</p>
<p>– Hát te ezt honnan tudod?</p>
<p>– Ej no. A fatábla végig van hasadva s a tükör hátuljáról egy
helyen levált az ezüst.</p>
<p>– Hej te vén, gaz kópé! Magad is leskelődtél már a szép
menyecske után egyszer-másszor!</p>
<p>– Ugyan ne ungorkodj! Hát akkor sem vétettem vele senkinek. No
hát értsd meg tovább. A szobában világos szokott lenni, mert egész
éjjel ég a mécses. Láthatod, hogy mikor jött el az időd. Az a
tükrös tábla azonban nem nyilik kulcscsal, hanem alul van egy
fordító retesze; a mint azt szépen elcsavarod, a tábla elfordul a
sarkában s nyitva az utad a szobába. Akkor aztán, hogy miként
viseled magadat? ha nem tudnád, vedd elő Cornelius Agrippa
könyvecskéjét «de vanitate scientiarum», abból kikeresheted.</p>
<p>Apor István uram egészen fel volt villanyozva ezen hamis furfang
által.</p>
<p>– Adsza azt a kulcsot.</p>
<p>– Hohó, komám. Csakk lassan a testtel! Szegődött bér osztott
koncz. Krisztust sem árulták el ingyen. Előbb én is itt vagyok
ám.</p>
<p>– Ha sikerül a practicád, bizony jól megjutalmazlak érte.</p>
<p>– Mi az a «jól?»</p>
<p>– Meghagylak a hadnagyi tisztedben, s inscribálok neked három
portát.</p>
<p>– Jól van. Hanem azt add irásban.</p>
<p>Apor István megirta a kötést, meg is pecsételte: azt Czirjék
Boldizsár eltette a tarsolyába. Akkor aztán elvezette a tanácsos
urat és kapitányt a czímerterembe, ott a szeme láttára félretolta
az emlitett szekrényt, felnyitotta a kis ajtót, végig világítva egy
szövétnekkel a keskeny rejtek folyosón, a mi annak a háta mögött
nyilt. Aztán odaadta a kis aranyozott kulcsot Apor Istvánnak.
<span class="pagenum"><a name="Page_163" id=
"Page_163">-163-</a></span></p>
<p>– Tehát csak okosan és merészen. Aztán ha lakodalomra kerül a
sor, engem ki ne felejts belőle. Most pedig gyerünk, eskessük fel a
hűségre a székelyeket.</p>
<p>Ez az utolsó szó egészen meggyőzte Apor Istvánt a felől, hogy
Czirjék igaz jó akaró embere.</p>
<p>Hiszen nincs abban semmi gonoszság, a mit az most eképen
kifundált. A szegény Damokos Tamás kárbaveszett, azon már nem lehet
segíteni; a nyomorult asszonynak inkább kell új férjről, istápról
gondoskodni, a kivel egyúttal a birtokát is megmentheti. Nincs most
idő hosszadalmas turbékolásra, «susogóra»; practice kell a dologhoz
hozzáfogni. Ha Apor István Ilka asszonynak a hálószobájába éjjel
bejuthatott, onnan csak mint jövendőbeli férj jöhet ki. Igen jól
van az kiszámítva, brutális, de egyenes mód! Magának is van benne
érdeke a lúfőnek!</p>
<p>Alig is várhatta Apor István, hogy beesteledjék. A székelyek
felől, miután felesküdtek a hűségére, egészen biztos lehetett;
esküjét a székely soha meg nem szegi, ha a nyaka utána szakad is.
Csak utána kell nyulni az érett gyümölcsnek, s minden a kezében
marad.</p>
<p>Mégis nagyobb bátorság okáért azt a husz drabantot, a kiket a
fejedelmi szász testőrségből magával hozott, oda rendelé fel a
czímerterem előtti tornáczba, hogy ott legyenek éjjel, így egészen
bizonyos lehetett a terve sikerüléséről.</p>
<p>A mint elharangozták az esteli angelust, bezárá belülről a
fegyverterem ajtajait, s azután a rejtekajtón át behatolt egy
viaszgyertya világa mellett a keskeny folyosóba.</p>
<p>A csizmáit is lehúzta, hogy a lépteinek semmi hangja el ne
árulja közeledését. A folyosó túlsó végéhez érve, aztán elfujta a
gyertyát, észrevéve, hogy a Czirjék említette hasadékon át
világosság szüremlik keresztül.</p>
<p>Odalopózott az áruló hasadékhoz, a honnan a világosság
derengett. A tüköramalgama kopásán keresztül egészen végig
láthatott az ágyasházon.</p>
<p>Ott volt a fülkében, nehéz függönyökkel beárnyékozva,
<span class="pagenum"><a name="Page_164" id=
"Page_164">-164-</a></span> Ilka asszony özvegy nyoszolyája;
mellette egy kisebb kárpitos ágy, a két kis gyermek alvó helye.
Épen most fekteti le őket. Maga vetkőzteti, megimádkoztatja:
«Szegény jó apánkat őrizze az Isten minden veszedelemtől, hozza
vissza friss jó egészségben.» Anyjuk megcsókolgatja mind a kettőt.
Azok még sokáig elvihánczolnak az ágyban, gyermekek módjára.</p>
<p>– Nem tudtok már eldögleni, fattyuk! – mormogja magában a
türelmetlen leskelődő.</p>
<p>Pedig még sok végigvárni való van. Mikor a gyermekek elpihennek,
maga Ilka asszony veszi elő a kapcsos imakönyvet s letérdelve az
Istenanya képe elé, hosszan, keservesen, könyhullatások közt
imádkozik.</p>
<p>– Mit tud annyit könyörögni annak a festett képnek?</p>
<p>De még aztán egy másik festett kép is előkerül; arany keretbe
foglalt elefántcsontra festett miniatur-arczkép. Azzal is sokáig el
kell beszélgetni, meg-megcsókolgatni, szivéhez szorongatni. Ez
bizonyosan Damokos Tamás képe.</p>
<p>A felébredt oroszlán dühét ez még csak ingerli.</p>
<p>Végre aztán mégis rászánja magát a szép nő a lefekvésre, maga
levetkőzik, nem kell neki cselédsegítség. Lebontja a szép hosszú
haját, hogy újra befonja, s nagyot bámul rajta, hogy egy szál ősz
hajat talál közte: ez akkor támadt, mikor hirét hozták, hogy a
férjeért küldött váltságdijat elrabolták. Hiszen még alig
huszonnégy éves! S már itt van az ősz szál.</p>
<p>A leskelődő lator lihegve emészti sovár szemével a deli hölgy
bájait. Türelmetlen is már. Alig birja magát addig tartóztatni, mig
a nő ágya félfüggönyét maga fölé húzta, csak a másikat hagyva
feltárva, hogy onnan fekhelyéről a gyermekekre lásson. Aztán
félkarját a feje fölé emeli, az arczát ráfekteti s Istenben
elalszik.</p>
<p>– No most itt van az én időm! mondja magában Apor István,
elfordítva a csavarreteszt a deszkapad alján, a hogy Czirjék
megtanította rá, s abban a szent perczben – <span class=
"pagenum"><a name="Page_165" id="Page_165">-165-</a></span> kiesik
a föld a lába alól, s ő az elbillenő padlóról lezuhan valami nagy
sötét mélységbe.</p>
<p>Szerencséje, hogy szalmára esett: nem törte se kezét, se
lábát.</p>
<p>Hanem a zörejre fölébredt Ilka asszony s kiugorva az ágyából,
azt kérdé: «Ki jár ott?»</p>
<p>Arra ugyan neki a háborgató meg nem felelhetett, mert az valami
három ölnyi mélységben kuczorgott, a hová nem hat le se szó, se
világosság; de a földalatti kajabajának még is fel kellett hozzá
törni még a vastag bástyafalon keresztül is, a mibe az a sülyesztő
volt lemélyitve, a hová Apor István leesett. Valami régi kincstartó
rejtek volt az, a melyben az első Mikó a drágaságait dugdosá, s a
mi felől csak Czirjéknek volt tudomása; hanem a furfangos
sóhajhidat már ő csinálta hozzá a régi csapóajtó helyett s a
levezető lajtorját is kihúzta belőle. Akkor végezte ő ezt az egész
munkát, a mikor Ilka asszony Szamosujvárt járt diaetát és
fejedelmet regulázni. A mint a jenői győzelemnek hire terjedt,
rögtön megsejté Boldizsár bá, mi lesz ennek a következése? A
győzelmes fejedelem visszajön, – Damokosnét megnótázzák, –
Mikóujvárt elkobozzák tőle, – azt pedig senki se kapja meg más,
mint Apor István, a kinek mindig fájt rá a foga, – az idejön várat,
birtokot elfoglalni, ha egyszer itt lesz, az ő luxuriosus
természeténél fogva könnyű lesz őt belecsalni ebbe az egérfogóba:
mivel aztán az ezermesternek még messzebblátó czéljai voltak.</p>
<p>Azonban a megmagyarázhatlan zajra Ilka asszony hirtelen magára
kapkodta a ruháit, s a cselédjeit készült felkelteni, a midőn a
hálószobája ajtaján halk kopogtatást hall.</p>
<p>– Ki van az ajtón?</p>
<p>– Én vagyok itt, édes lelkem, a Boldizsár bátyád. Ébren
vagy-e?</p>
<p>Ilka asszony sietett felnyitni az ajtót.</p>
<p>– Ugyan jó, hogy már felöltözve talállak, édes mézem.
<span class="pagenum"><a name="Page_166" id=
"Page_166">-166-</a></span> Csak költsd fel a kis gyermekeket is, s
öltöztesd fel. Futnunk kell innen!</p>
<p>Ilka asszony a lába alatt zakatoló zörejre figyelmezteté.</p>
<p>– Mi van ott? Soha sem hallottam itt semmi neszt még.</p>
<p>– Patkány került a csapdába. Hadd kaparjon. Te csak szedd össze
hirtelen, a mi drágaságod van, rakd egy bőriszákba; a legdrábbakat,
a kis porontyokat, jól fel is öltöztesd, befogva a hintód: éjjeli
útra megyünk, Brassóig meg sem állunk.</p>
<p>– Az történt meg, a miről beszéltünk?</p>
<p>– Az. Tégedet megnotáztak. Apor Istvánnak adták a váradat,
birtokodat. Ha magad is az övé nem akarsz lenni, akkor fuss
innen.</p>
<p>– De hová?</p>
<p>– Majd megmondom, ha az úton leszünk. Egész odáig, a hol már a
világ be van deszkázva. De most siess! Majd én elvégzem a magam
dolgát azzal, a ki idelenn zakatol.</p>
<p>Ilka asszony hirtelen felölelte a gyermekeket az ágyukból s
kifutott velök a cselédjeihez. Egészen agyon volt rémülve, s
féltette őket ebben a kisértetes szobában.</p>
<p>Boldizsár bá pedig, mikor egyedül maradt ott, félretolta a
helyéből a nagy fali tükröt s kezébe véve az éjjeli mécsest,
levilágított vele a mély bástyaüregbe.</p>
<p>– No kedves komám, nem ütötted-e meg magadat?</p>
<p>Hathatós káromkodás volt rá a felelet.</p>
<p>– Látod, így jár ám az, a ki a tiltott gyümölcs után ágaskodik.
Dejszen döngetheted azt a falat! Egy öl széles az elől is hátul is.
Nem hallik ki innen semmi kiáltás. Jobb lesz, ha szépen megalkuszol
velem, ha ki akarsz innen kerülni valaha.</p>
<p>– Mi kell? Haramia! Kiált fel onnan alulról a fogoly.</p>
<p>– Mi kell? Kitaláltad. «Haramia.» Azt mondd meg nekem azonnal,
hogy kinek hivják igazi néven a Munduka Ravaselt? a ki a Damokos
Tamás váltságát elrabolta s hol találok rá minden bizonynyal.</p>
<p>– Mit tudom én? <span class="pagenum"><a name="Page_167" id=
"Page_167">-167-</a></span></p>
<p>– Hát csak törd rajta a fejed; ha elfelejtetted, míg eszedbe
jut, mert nekem nem hosszú az idő idefenn rávárnom, a míg
megmondod: ha neked nem hosszú. Te neked tudnod kell azt! S ha most
jóllakva nem jut eszedbe, majd eszedbe jut éhomra, mert én addig
meg nem mondom, hogy hol van a pékbolt, ahol czipót vehetsz, – oda
lenn a sutban.</p>
<p>– Csak nem akarsz éhen megölni?</p>
<p>– Ne akarj éhen meghalni. De én bizony alább nem adom a czipót,
megmondtam az árát.</p>
<p>– No hát vigyen el az ördög. Zernyesten lakik Brassó mellett,
Dimbora Lupujnak hívják.</p>
<p>– Úgy? Jól ismerem. Derék, becsületes biróviselt ember. Hát
annál vannak az elrabolt aranyok?</p>
<p>– Azt nem tudom.</p>
<p>– Dehogy nem tudod! Vajjon hol tartja őket?</p>
<p>– Az ördög jobban tudja.</p>
<p>– Könnyű neked odalenn a pokolban az ördögöt emlegetni. Hát
kérdezd meg tőle, közelebb vagy hozzá mint én. Különben, bizony
Isten, itt maradsz itéletnapig.</p>
<p>– No hát süketülj meg tőle! Egy hosszú oláh tilinkóba vannak
belerakva, az ott lóg az ágya fölött a falon. Vedd el tőle! mit
bánom én? süsd meg!</p>
<p>– Hát hiszen meg is sütöm én azt, csak megkapjam</p>
<p>– No már most adj le egy létrát, hadd megyek fel.</p>
<p>– Jaj de házsártos vagy, kedves komám; pedig még csak most
kerültél le s már is ki akarsz jönni! Hátha, mint a szegény Damokos
Tamásnak, esztendő számra ott kellene taposnod a csávát a keserű
rabságban! Nem megy az olyan hamar! Várnod kell egy kisség! Előbb
én majd elmegyek a Mundukát felkeresni. Téged addiglan itt hagylak.
Ne félj semmit, nem halsz éhen. Ha a szalmát félrehárítod a lábad
alól, találsz egy csapó-ajtóra, azt a vaskarikájánál fogva
felemeled, s azon bejutsz egy gádorba, a melyik egy csinos kis
boltba vezet. Az lesz a te ideiglenes lakásod ebben a várban. Van
nálad tűzszerszám, ott <span class="pagenum"><a name="Page_168" id=
"Page_168">-168-</a></span> találsz gyertyát is, nem maradsz
sötétben; meglátod, van enni-inni való akár két hétre is. Én az
alatt csak megkapom a Mundukát. Ha az igazi nevet mondtad, akkor
bizonynyal megkapom. Hogy a pénzt hogy veszem el tőle, az aztán az
én gondom. Akkor azután rögtön hirmondót futtatok ide a
hadnagyokhoz, hogy hol keressék a kapitányukat, a kik bizonyára
addiglan, ha eget-földet egygyé tesznek, sem akadnak rád sehol. Ha
azonban nem az igazi nevet adád tudtomra: akkor visszajövök ide,
erre a szent helyre s megint lekiáltok hozzád: «hol vagy Ádám!» jer
elő, ne hazudj igazán, ki a Munduka Ravasel? S ezt mind addig újra
ismételem, a míg csak te meg nem unod.</p>
<p>– Az igazi nevet mondtam. Dörmögé a mélységbe jutott.</p>
<p>– No hát akkor béke legyen veled! Ha látlak, lássalak friss jó
egészségben.</p>
<p>Ezzel lecsukta a fogolyra az elbillenő ajtót; helyre fordítá a
csavaró reteszt; a nyilástzáró táblát a belső tükörrel együtt
helyére tolá s aztán végighaladva a rejtek folyosón, kijött a
czimerterembe; a nehéz szekrényt megint a rejtekajtó elé tolta, s
valamennyi szobán keresztül sétálva, végig ballagott a külső
tornáczon, úgy került Damokos Tamásné elé, a ki azt hitte, hogy
boszorkányság van a dologban: mivelhogy a toronyszobából lehetetlen
más ajtón kijönni valakinek, mint a melyen bement. Merre jött ki az
ágyasházból?</p>
<p>– Repültem galambom! magyarázá Boldizsár bá. De most már
repüljünk veletek együtt, a míg a csillagokban tart.</p>
<p>Azzal a két kis gyermeket a karjaikra vették, a kisebbiket az
anyjuk, a nagyobbikat Boldizsár bá s levitték őket a hintóhoz. A
nagyobbik nyügösködött. «Minek költöttek fel? Olyan jót álmodtam.
Az apámnál voltam».</p>
<p>– Ő nála fogsz lenni kicsikém nem soká! – mondá Boldizsár bá –
odaviszlek hozzá! <span class="pagenum"><a name="Page_169" id=
"Page_169">-169-</a></span></p>
<p>– Minek bolondítja ezzel a szegény gyermeket? – feddé Ilka
asszony.</p>
<p>– Igazat mondtam én. Bizony odamegyünk! Damokos Tamáshoz!</p>
<p>Ezért a szóért aztán mind a hárman a nyakába borultak, anya és
két gyermek és összecsókolták.</p>
<p>– Igaz ez? igaz ez?</p>
<p>– Ha én mondom, hát igaz!</p>
<h2>A DRÁKU POPI.</h2>
<p>Utközben Boldizsár bá elmondott Ilka asszonynak a
megtörténtekből, s az ezután tervbe vett dolgokból annyit, a
mennyibe azt szükséges volt beavatni. Megtudta már Aportól, hogy mi
az igazi neve Mundukának? hol kapható meg, és az elrabolt aranyak
hova vannak elrejtve?</p>
<p>– Tehát mégis az ő tudtával történt! szörnyűködék Ilka
asszony.</p>
<p>– Bocsásd meg néki, szentem. Az irántad való szerelem vitte rá,
nem valami nemtelen indulat.</p>
<p>– Pokolra jusson érette!</p>
<p>– «Ott» van már, ne kivánd még mélyebbre. Szépen birtokba vette
a váradat, mondhatom: csak hadd üljön ott. Nem tart az sokáig,
pünkösdi királyság lesz az, két ellen fejedelmünk már van, mire
visszakerülünk Krimiából, negyedik is lesz, az majd kiveri
valamennyit. Hanem most legelébb is az a főgondunk, hogy Mundukától
visszakapjuk a pénzt.</p>
<p>– Rögtön jelentse föl kegyelmed a brassói királybirónál, hogy
fogassa el az embert.</p>
<p>– Dehogy jelentem, édes mézem! hisz az annyi volna, mintha rókát
akarnék fogni s kolompot akasztanék a nyakamba. Majd kikerítem én
azt királybiró nélkül, egy nap köze alatt. A ki az emberek
bölcsességére számít, az bizony <span class="pagenum"><a name=
"Page_170" id="Page_170">-170-</a></span> csúfot lát; hanem aki a
bolondságukra számít, az mindig czélba talál.</p>
<p>Ilka asszony tehát egészen rábizta az ügyet Boldizsár bára.</p>
<p>Másnap délre bevergődének szerencsésen Brassóba. Boldizsár bá
azonban nem hajtatott a belvárosba, a hol igen díszes vendégfogadók
valának; hanem kinn maradt Bolgárszegen. Ez egyik külvárosa
Brassónak, a mit akkor csupa görögök laktak. A legélelmesebb és
leghasznosabb népfaj, a mi csak Magyarországra bevándorolt. Itt
bolgároknak nevezték akkoriban őket; de valóságra macedon görögök
voltak. Az ő kezükben volt az egész kereskedés, Magyarország és a
keleti népek között. Kincsek özönlöttek a kezeiken át
Magyarországra. Szerették is őket a királyok és fejedelmek, s erős
kiváltságokkal keríték őket körül. Ezek közé tartozott, hogy a
görögök saját birót választottak magok közül, a ki kereskedelmi
ügyeikben itéletet hozott. Ebben az időben Nogáli uram volt a görög
biró. Boldizsár bá egyenesen az ő udvarára hajtatott be. Itt minden
ház bolt volt és vendégfogadó. Lehetett kapni akár egy ital
pálinkát, akár egy vég posztót, akár egész ellátást, kocsival,
lóval, jutányosan, becsületes árért. Szivesen látták a vendéget, a
gazda együtt ebédelt, vacsorált vele: mikor odább akart menni,
megcsinálta neki a számláját, a min magának nyeresége sem volt;
engedelmet kért tőle, hogy ilyen sokra megy a csekélység, a mit
szolgáltatott, s ha azt mondta a vendég, hogy most nincsen pénze,
hát «az Isten áldja meg! majd megadja, ha visszajön megint.» A
székelyek legörömestebb is csak ideszálltak Bolgárszegre, ha
Brassóban vala dolguk.</p>
<p>Nogáli uram különben is régi jó ismerőse volt a
Damokos-családnak, a buzát, gyapjut ő szokta tőlük megvenni, s
viszont kelmével, fűszerszámmal ő látta el a házat. Nagyon örült
is, mikor Boldizsár bát meglátta Damokosnéval, meg a két kis
fiucskával. Ő maga segített a nagy böröndöt behozni Boldizsárnak.
«Az ilyent nem <span class="pagenum"><a name="Page_171" id=
"Page_171">-171-</a></span> kell cselédre bizni! észreveszi az
emeléséről, hogy arany-ezüst van benne.»</p>
<p>– Biz a van ebben, mondá Boldizsár bá. A Damokosok minden
családi kincse itt van. György fejedelem megnótáztatta a
hugomasszonyt, s most futnunk kell az országból.</p>
<p>– Tudom, tudom. Mondá a görög. Az Isten áldja meg őtet a
nótájával! Majd mi tánczolunk azon. Hát csak hagyjátok itt nálam
ezeket a kincseket most: ne vigyétek magatokkal, mert bizony
elveszik tőletek vagy a zsiványok, vagy a tatárok. Itt ólálkodnak
ám már a szomszédban. Én adok rá nektek majd pénzt, a mennyi kell.
Tudom, mi van a ládában. Ismerem minden darabját. Lehet rá kölcsön
adni kétezer aranyat. Nem kérek sokat érte; egy oszporát egy
aranyért, a mig visszafizetik. Ha egy hónap mulva, vagy kettő
mulva, vagy egy esztendő mulva. Azért csak egy oszporát.</p>
<p>Damokos Tamásné bízony megadott volna akár egy dénárt is szives
örömest a kölcsönajánlott két ezer aranyért darabonkint.</p>
<p>– Itt én nálam biztos helyen lesz ám a kincsetek, ne féljetek.
Ide nem jön a tatár. Van mi nekünk olyan abrakunk, a mit ha a tatár
lovának adunk, hát elmegy tőle másfelé; Brassót kikerüli.
Megtanulták már a brassóiak, hogy vassal nem jó verekedni, ezüsttel
sokkal jobb.</p>
<p>– De hátha ezt a kétezer aranyat is elrabolják tőlünk a
zsiványok, mint a multkorit? aggságoskodék Ilka asszony.</p>
<p>– Miért nem szóltatok nekem? Nekem kellett volna szólni! Én nem
adok ám a kezetekbe pénzt; egy oszporát sem. Nem kell az embernek
az útra pénzt vinni magával; mert mikor előveszi az erszényét, hogy
fizessen: meglátják, s agyonütik érte. Hanem majd adok én nektek
egy pecsétes levelet, jóféle pergamenre irva, ezzel aztán
elmehettek Bukarestbe, Galaczba, Bakcsi Száraiba, majd felirom a
neveiket, kikhez? Annak ott megmutatjátok ezt <span class=
"pagenum"><a name="Page_172" id="Page_172">-172-</a></span> a
levelet, s megmondjátok neki, hogy mennyi pénzt fizessen
helyettetek ennek meg amannak. Az felirja erre a levélre, a mit
kifizetett, ti meg irást adtok neki róla. Mikor visszakerültök,
ezzel a levéllel beszámoltok nekem, s akkor megtudjuk, hogy
melyikünk tartozik a másiknak? Igy az egész uton senki egy tallért
sem lát a tenyeretekben; mégis mindig lesz pénzetek. Ezt a levelet
pedig hiába rabolná el tőletek akárki, mert ez csak Damokos Tamásné
asszonyomnak a nevére szól; a kit aztán a keze irásáról ismernek
meg az én embereim minden városban. Ha akarjátok, Bagdádig
elküldelek benneteket ilyen szép szerével.</p>
<p>Oda azonban ők nem akarának utazni, hanem csak Krimiáig,
Buzdurgán murza uram palotájáig.</p>
<p>Ilka asszony tehát egészen tele volt megelégedéssel, mikor
ennyit megértett Nogáli uramtól. Meg volna tehát a váltságdíj
ismét; a kétezer arany. Erre a módjára a szabadulásnak bizony
hamarább is gondolhatott volna! Vádolta most már a lelke, hogy
minek kapkodott a fejedelem lova zablyájához? miért nem kereste fel
inkább azonnal Nógáli uramat? Mennyi idő kárbaveszett ezzel. Sőt a
birtokát is elkobozták miatta. – No majd az urának visszaadják, ha
előkerül Krimiából, hisz az nem vétett Rákóczy Györgynek semmit,
sőt inkább az ő hűségeért szenved.</p>
<p>Boldizsár bá azonban egy szóval sem árulta el Nogálinak, hogy
vagynak még más kétezer aranyak is, a mikre bizonyosan számit. Azt
kell kicsikarni! De nem szólt senkinek. Azt mondta, elmegy
körültekinteni alkalmatosság után. Ellenben csak azt várta, hogy
besötétedjék. Akkor egy batyuba kötözött mindent, a mire szüksége
volt. Ha valaki rajta kapta volna, de elbámult volna rajta, hogy
micsoda furcsa dolgokat szedett össze az ezermester? Mi lesz ebből?
Egy bivalybőr szarvastul, sörényestül, egy hosszú tülök, egy
négyszegletü bádogszelencze. Vajjon mire lesznek mindezek
használhatók? <span class="pagenum"><a name="Page_173" id=
"Page_173">-173-</a></span></p>
<p>Azt ő tudta. A mint sötét lett, felvette a batyut a hátára;
vándor olajkárosok módjára a köpönyegét a batyu fölé takarta, s
aztán egy hosszú szeges bottal a kezében, elindult Zernyest
felé.</p>
<p>Nem kellett neki tudakozódni, tudta jól az utat. Minden házat
ismert.</p>
<p>Éjfélre kukorítottak a kakasok, mikor a falu közepéig eljutott,
a hol az ő emberének a háza volt. Azt is ismerte ő személyesen.
Sokszor ittak egymásnak a kulacsából. Ki hitte volna róla, hogy
ilyen gonosz szellem lakik benne?</p>
<p>Zernyestfalva és egész határa akkoriban mind Brassó tulajdona
volt. A falu félmértföldnyi hosszúságban nyúlik végig a Riu patak
partján, más része meg el van szórva a havasok között; azt odafenn
vad, pásztornép lakja, a ki még papot sem lát soha s vándorol a
nyájával, keresztülkasul a hegyeken, nem kérdezve, hol Erdély, hol
Oláhország? az idelenn lakók pedig fuvarozásból élnek. Befognak
tizenkét, tizenhat lovat egy óriási társzekér elé, s azt megrakva
brassói kelmékkel, elvontatják Bécsig vagy Galaczig, mindig útban
vannak. Zavaros időkben pedig halásznak is! de nem a Riu patakban,
hanem a «zavarosban». Egy olyan név, mint a «Munduka Ravasel», nem
is valami megszégyenítő arra nézve, a ki azt hiressé tette. Csak
olyan az, mint a hajdankorban a rablólovagok viselete volt. Még
népballadák is dicsőítik. Egy ilyen híres kalandor, Deli Marko,
egész ütközetet vívott Báthory Gáborral s meg is verte (a szászok
segélyével) a fejedelmet. (A «Deli Marko» név mindenütt
népszerű.)</p>
<p>Boldizsár bá bizonyos lehetett felőle, hogy Dimbora Lupujt
otthon találja. Az nem jár fuvarozni.</p>
<p>A háza ott van egy domboldalban, óriási diófáktól betakarva.
Kerítése nincsen, még egy kutyát sem tart. Nem fenyegeti őt itten
veszedelem; s ha fenyegetné, gyorsan tudósítják róla. Nagy hire van
óriási erejének: az bánná meg, a ki reá törne.</p>
<p>Dehogy is jött ellene Boldizsár bá erőhatalommal. <span class=
"pagenum"><a name="Page_174" id="Page_174">-174-</a></span> Brassó
valamennyi drabantja el nem nyomná a Mundukát, ha az
megharagszik.</p>
<p>A Dimbora Lupuj háza, a hogy oláh nemes uraké szokott fabrikálva
lenni, alul kőből épült, arra vezetett fel egy lépcsős tornácz; a
fölött azután szép simára gyalult tölgyfából volt emelve a lakóház,
czifrán kifestett ajtó-, ablakfákkal, a teteje magasabb volt
magánál a háznál, singnyi zsindelyekkel fedve, a két ormán két nagy
szarvasagancscsal.</p>
<p>Boldizsár bá a csendes éjszakában toilettet csinált a diófa
alatt; felvette a bivalybőrt, a szarvasfejbőrt a fejére húzva,
ebben a riasztó alakban indult meg a Munduka látogatására.</p>
<p>Ismerte a dörgést: ott alszik ő kegyelme a hátsó szobában, a
honnan az erdőre lehet látni és menekülni. Az ablaka mindig nyitva,
még télen is. Úgy alszik ott a déczbunda alatt, a nagy báránybőr
süveggel a fején.</p>
<p>Boldizsár bá a nagy hársfahéj szótülköt betolva az ablakon át a
szobába, pokolbeli hangon mormogá: «Munduka Ravasel!»</p>
<p>A déczbunda megmozdult, a báránybőrsüveg felütötte a fejét.
Dimbora Lupuj felébredt a hős nevének említésére álmából.</p>
<p>Haj, de hirtelen lehúzta a fejét megint a bunda alá, mert az, a
mit látott, bizony a legkeményebb szivet is megpróbálná! Ott
tánczolt a falon fényes karika közepében egy nagy fekete ördög,
előre görbült két szarvval, hosszan kilógó piros nyelvvel, tüzes
vasvillával a kezében; a farkába pedig három ördögfiu kapaszkodott,
az egyik piros, a másik zöld, a harmadik sárga, az egyiknek
bagolyfeje volt, a másiknak hiuz feje, a harmadiknak sündisznófeje.
Az öreg ördög mormogott, az aprók pedig igen illetlen hangokat
adogattak közbe.</p>
<p>«Jajh! uram irgalmazz!» didergé fogvaczogva a rablóhős.</p>
<p>«Munduka Ravasel! mormogá az ördög. Készen vagy-e a halálra?
Jöszte velem! viszlek a pokolba». <span class="pagenum"><a name=
"Page_175" id="Page_175">-175-</a></span></p>
<p>«Ne még, uram, dráku! csak egy napig kegyelmezz. Nagyon sok a
bűnöm!»</p>
<p>«Tudom! Fel van nálam írva, Én vagyok a «draku popi».</p>
<p>Ez a «pap ördöge» ama titokteljes személy, a ki eljár az
ablakra, a hol lopott pénzt érez s kiköveteli azt a primus
acquisitortól. Furcsa incassator!</p>
<p>– Jaj, mondd meg, mit kivánsz?</p>
<p>«Add ide azt a furulyát az ágyad fölül» dörmögé az ördög.</p>
<p>«Jaj! uram dráku, az sok lesz. Érd be felével!»</p>
<p>«Ne alkudj! Adod-e mindjárt? Vagy szekérrel jöjjek?»</p>
<p>Hangzott is már a pokolbeli paripák, a sárkányok prüsszögése: a
kerek fényszérű közepébe ott a falon egyszerre csak beugrott egy
tűzokádó sárkány: tüzes szekérrel; abban ült a poklok királya,
tüzes koronával a fején.</p>
<p>Munduka Ravasel látta, hogy itt életre és pokolra megy a harcz.
Nem volt ő gyáva ember. Tudta védelmezni magát. Még az ördög ellen
is tudta. Bizonyos volt felőle, hogy ha ő azt a szentelt
viaszgyertyát ott a Szent György kép előtt meggyujthatja, attól
egyszerre el kell futni minden pokolbeli hatalomnak. Kimászott
négykézláb az ágyából; elvánszorgott a pestesig, azon még parázs
volt; a kénfonalat bedugta s folyvást imádkozva és könyörögve,
odacsúszott térden a szent képig s akkor aztán meggyujtotta a
viaszgyertyát.</p>
<p>De ebben a pillanatban egy olyan tűzsugárt okádott a sárkány a
szeme közé, hogy attól a gyertya is elaludt, s szakálla, bajusza
mind leperzselődött.</p>
<p>«Munduka! Munduka! Ne bolondozz a pokol tüzével», tanácslá mély
hangon az ördög. A sárkány pedig prüszkölt és nagyokat
horkantott.</p>
<p>– Jaj nekem! Adom már! nyöszörgött a rablóvezér. Harmincz
mértföldnyire eredj tőlem!</p>
<p>– Mihelyt a furulyád ide adod.</p>
<p>– Nesze fogd meg. <span class="pagenum"><a name="Page_176" id=
"Page_176">-176-</a></span></p>
<p>Boldizsár bá érezé a nehézségéről, hogy annak aranynyal kell
tele lenni.</p>
<p>Akkor aztán még egy pokolbeli káromkodást mondott a rablónak:
«Quadrupedanteputremcrepituquatitungulacampum!» a mi valami
rettenetes átokmondás lehet; Munduka az ágy alá menekült tőle
rémültében; arra aztán az ördög is elkocsikázott a maga
sárkányfogatával, rémséges gyantaillatot hagyva maga után,
fejedelmi szokása szerint.</p>
<p>– No hát! Mondá magában Boldizsár bá, mikor reggelre
szerencsésen haza került Bolgárszegre, s a megdugasztalanított
hosszú tilinkóból kiönté Nogáli uram asztalára a kétezer aranyakat.
Valamennyi biró, polgármester, syndicus, hadnagy, darabant, mind
összeverte volna a fejét, még se csikarta volna ki Munduka Ravasel
uram markából ezt a pénzt, a hogy én kivasaltam tőle egy
bivalybőrrel, egy tülökkel, egy laterna magicával, meg egy kis
törött gyantával!</p>
<p>Azzal aztán elmesélte az egészet, hogyan történt, el is
producálta a bűvlámpa csodaműveleteit; a mi a kis gyermekeknek
különösen megtetszett. Persze ők még nem vétettek az ördögnek,
tehát nem féltek tőle.</p>
<p>Mindebből pedig az a tanulság: hogy az ördögre nagy szükség van
ezen a világon; azért mi a mi ördögünket nem engedjük tőlünk
eldisputáltatni a tudósoktól.</p>
<p>– Ez hát nagyon jól jött így, mondá Nogáli uram. Már most ezt a
pénzt egészen a váltságdíjra adhatjátok, a mit a zálogra felvesztek
tőlem, az csak az utiköltségre kell majd. Hanem azt tanácsolom,
hogy mindjárt útra keljetek; mert a Munduka, ha egy csomó elrablott
pénzt kiadott a draku popinak, az addig nem nyugszik ám, míg
helyette még egyszer annyit nem rabol. Neki mindenütt kémei vannak,
a kik tudósítják, ki utazik a vámokon keresztül, mennyi őrizetet
vitt magával. Ha Damokosné asszonyom utazását megtudja, szentül azt
hiszi, hogy sok pénzt viszen magával, azért ne is menjetek ti a vám
felé <span class="pagenum"><a name="Page_177" id=
"Page_177">-177-</a></span> a szoroson keresztül a rendes
országúton. Majd elküldelek én benneteket másfelé, a merre a
világnak nincsen szája. Vannak én nekem egynehány lovas leányaim, a
kik megszokták a havasi utakat járni (a miken egykor a jó Tökölyi
betört a német seregekre.) De ne gondoljatok ám valami rosszat
felőlem. Csak azt corrigálom ki, a mit a szász urak beletettek a
törvényeinkbe, hogy nekünk görögöknek nem szabad kényesőt, meg
salétromot szállítani ki az országból; hanem csak ő nekik. Hát az
az én kényeső meg salétromszállító utam, az ő kegyes engedelmük
nélkül. Ezen az úton olyan szépen kivezetnek titeket az én
szolgálóim (én nem tartok férfiszolgát, az mind tolvaj, pákosz,
veszekedő), még a madár se szólít meg benneteket egész Plojestig.
Onnan aztán csak egy hajtás Bukarest. Lóháton odáig, ott megint
szekeret fogadtok, azzal mentek Gyurgyevóig. Rövidebb volna ugyan
az út Foksánnak, s úgy Brailának, de ez most tele van errefelé
nyomakodó tatárseregekkel, azokra nem jó lenne szembemenni. Azért
kell azt a kerülőt tennetek, hogy a veszedelemnek kitérjetek
útjából. Onnan aztán evezős hajóval leereszkedtek Galaczig, ott
kaptok vitorlás hajót, az én embereim eligazítanak, s ha Isten
segít, két hét mulva ott lesztek az akhtiari kikötőben.</p>
<p>– Eddig is megsegített csodatételével, ezután is majd megsegít
az Isten, mondá kegyes szóval Ilka asszony.</p>
<p>Ebben aztán megnyugodtak.</p>
<h2>VAN ISTEN A FÖLD ALATT IS!</h2>
<p>Boldizsár bá azonnal levelet ira a mikóujvári hadnagynak,
melyben tudtára adá, hogy hol keressék az eltünt várkapitányt, Apor
István uramat s miféle furfanggal jussanak hozzá az ő nagyrabecsült
személyéhez, a kinek azóta már fogytán lehet az elemózsiája; de
különben sem <span class="pagenum"><a name="Page_178" id=
"Page_178">-178-</a></span> kellemetes a tartózkodási helye.
Egyébiránt köszönteti ő méltóságát, a furulyát megkapá s igen szép
nótákat fujdogál rajta. A mit ő jobban meg fog érteni stb. stb.</p>
<p>Csakhogy erre a levélre már akkor semmi szüksége sem volt Apor
István uramnak.</p>
<p>A csaptatóba jutott főkapitány úr ugyanis sehogy sem akart
belenyugodni a maga kellemetlen állapotába. Boszantotta nagyon,
hogy ilyen együgyü módon engedte magát a concupiscentiája
kötőfékénél fogva belevezettetni a kelepczébe. Ha ez kisül, az
egész világ példája lesz belőle; kicsúfolják, kinevetik, még a
fejedelem sem fogja többé semmi dolgát rábízni. Hiába mondja, hogy
hiszen Oroszlánszivű Richardot is elfogták, azért még is csak őt
fogják kigúnyolni. Nem várja ő, hogy érte jöjjenek, hanem kitör
innen. Vele volt az evőszerszáma, azt szokás volt ezüst tokban
magával vinni mindenkinek. Egy kés elég a rabnak, hogy a falát
keresztül ássa, akármilyen vastag is az.</p>
<p>Rögtön hozzáfogott a munkához. A késével kivájta a mészragaszt
egy kő körűl. Csak az első kőnél ment az nehezecskén; de mihelyt az
ki lett a helyéből mozdítva, a munka mindjárt könnyebben ment. Ha
napszámba dolgozott volna, bizoy megkeresett volna a kőmüves
pallérnál három dénárt egy nap alatt. Soha sem szolgálta még meg
ilyen jól a kenyerét. De volt is láttatja. Másod nap már akkora
rést vájt a falban, hogy maga is belefért; s nagy vigasztalására
szolgált, hogy a hátralevő falon keresztül már a külvilági neszből
meghallott annyit, hogy a toronyőrök trombitálnak. Hej ha ő neki
egy trombitája volna: most ő is jelt adhatna innen a föld alúl, s
azt a hívei majd meghallanák.</p>
<p>Idelenn a föld alatt csak az órájáról tudta meg, hogy mennyire
haladt az idő; s hogy éjfél van és nem dél. A harmadik nap
éjszakája. Alig fordított belőle valamit álomra. Egyszer azután
olyan akadályra talált, a min az egész tudománya kudarczot vallott.
Azt a rést, a mit ő <span class="pagenum"><a name="Page_179" id=
"Page_179">-179-</a></span> a falon keresztül tört, mikor már egy
ölnyire haladt, egyszerre csak elzárta egy olyan nagy kőkoloncz, a
minek széleire sehol sem akadt rá; de a mit onnan elmozdítani nem
is volna elég egy ember, még ha maga Sámson volna is.</p>
<p>Hogy vágja magát ezen a nagy kövön keresztül?</p>
<p>A kétségbeesés kezdte környékezni; szakadt a testéről a nehéz
veríték.</p>
<p>«Hát nincs Isten a föld alatt!» zúgolódik nagy
keserűségében.</p>
<p>Dehogy nincs! Csakhogy nem Isten hírével kerültünk ám ide!</p>
<p>No de jól van: alig hogy e szót kimondta Apor István uram, mit
hallanak fülei? Csákányütéseket kívül a falon. Épen ottan, a hol ő
az alagútját elzáró nagy követ találta. Ez aztán a gyors
igazságszolgáltatás! Az ő hívei kivülről ássák a falat.
Tulajdonképen nincs is benne valami különös csoda. Kár is volna
érte letérdepelni és hálákat adni áhitatosan, mert hisz az egész
természetes következése az eseményeknek. A hű darabontok és a
hűséges székelyek, nem találván reggel az ő főkapitányukat, a ki
eltünt, sem Czirjéket, a ki Mundukát keresni szökött, elindultak a
jó uruknak a keresésére: tudván, hogy itt kell neki valahol eldugva
lenni a vár bástyáiban. Most azután, az éj csendességében,
meghallották a neszt, hogy kaparja ő belülről a börtöne falát, s
nosza csákányt, vasrudat ragadtak, hogy ők meg kivülről bontsák a
köveket, a mik a fogolynak útjában állanak!</p>
<p>Dehogy jutott neki eszébe az imádság, meg a félmázsás
viaszgyertya, a mit kínszenvedésében a Boldogságos Szűznek
felajánlott. «No megállj Czirjék! Megállj Damokosné! Ezért véres
boszút állok!» Még az is eszébe jutott, hogy Dimbora Lupujhoz is el
lehetne még futtatni s eszére adni a veszedelmet.</p>
<p>Egyszer aztán nagyot roppant a fal, a nehéz alapkő kigördül; a
csillagos ég derengése bevilágít a földalatti oduba. <span class=
"pagenum"><a name="Page_180" id="Page_180">-180-</a></span></p>
<p>– Itt vagyok fiaim! Itt a főkapitánytok, Apor István! kiált a
megmenekült fogoly, kibújva a törött résen szabadítói elé.</p>
<p>De azok ugyancsak furcsán köszöntötték. Egyik az üstökébe
markolt, a másik a gallérjába, a harmadik-negyedik a két kezét
kapta el, az ötödik a száját tömte be, s mielőtt egyet kiálthatott
volna, hozzá kötötték a nyakánál fogva egy lónak a farkához,
elkezdtek vele vágtatni, neki aztán szaladni kellett tüskön-bozóton
keresztül, ha azt nem akarta, hogy a pányva a nyakára
szoruljon.</p>
<p>No ez szép kis megszabadulás volt!</p>
<p>A minek pedig az a magyarázata, hogy nem Apor István uram
darabontjai voltak azok, a kik a bástyát kikezdték; hanem a krimiai
tatárok, Buzdurgán emberei.</p>
<p>A haragos murza, a mit megigért, sietett megtenni. A maga
csapatjával legelébb betört Erdélybe, az ojtozi szoroson keresztül,
mit senki sem védelmezett; éjszakára ott termett Mikó-Ujvár alatt.
Fogadása tartotta körmére keríteni Damokos Tamásnét, a ki az uráért
sajnálta megküldeni a váltságdíjat. Nagyon számított rá, hogy még a
szeretőjét is ott fogja a várban találni, a kiért az urát ott
hagyta veszendőben. Nem volt ott most Czirjék Boldizsár, a ki a
faágyuival egész tatár-sereget pocsékká vert ugyanazon a helyen:
székely és szász a fülére fekve aludt a várban. Sem kapitány, sem
hadnagy nem volt, a ki az őröket fegyelemben tartsa. Könnyű volt
őket meglepni gondtalan álmukban.</p>
<p>A tatárok észrevétlenül kiásták a bástyafalat, azután ugyanazon
a sülyesztőn keresztül, melybe Apor István lezuhant, felmászának
szépen s a várszobában alvó darabontokat irgalmatlanul megkötözték.
Az alsó boltozatban alvó székelyek csak erre a lármára ébredének
fel. Akkor látták, hogy benn van az ellenség a várban. Ők aztán,
nehogy kívül és belül két tűz közé szoruljanak, senki sem lévén, a
ki vezette volna őket, felnyiták a kaput és fegyveres kézzel
kirohanván, elverték maguk elől, a kit utjokban <span class=
"pagenum"><a name="Page_181" id="Page_181">-181-</a></span>
találtak s aztán elmenekültek a hegyek közé. A kapitány ám lássa,
mitévő legyen?</p>
<p>Azt ugyan attól nem kérdezték, hanem addig nyargaltak vele, a
míg a murza elé nem érkezének.</p>
<p>«Itt hozzuk az Apor Istvánt!»</p>
<p>Hejh! mekkora kaczagásra nyitotta fel az állkapczáját ennél a
névnél Buzdurgán murza.</p>
<p>– Hehej! Hát te vagy az a híres? «Kedves egyetlen Pistukám!» A
szép asszony szerelmes bálványa? A kiért az urát, Damokos Tamást
ott hagyja a csávában! Te rád fáj a fogam. Csakhogy megkaptalak! No
ne félj, elviszlek oda társad mellé: legyetek együtt ketten. Akkor
aztán válogasson majd a szép asszony bennetek, hogy melyitek szebb
legény a talpán? Szerettél a közös tálból enni? No majd lefetyölöd
a közös moslékot, a közös vályuból, Damokos Tamással, s egy korbács
csókolja mind a kettőtök hátát.</p>
<p>Most tudta hát már meg Apor István, hogy bizonyára van Isten a
föld alatt is; csakhogy nem jó a haragját fölébreszteni
imádkozással az olyan embernek, a ki valami rosszban töri a fejét;
mert így jár, a hogy ő járt.</p>
<p>Ellenben Buzdurgán murza még egyszer olyan dühös lett Apor
Istvánra, mikor a kurtányok, a kik a várból visszatértek, hirül
hozták neki, hogy a keresett szép asszonyt nem találták sehol.
Vannak ottan fehér népek többen, de azok mind vének és ránczos
képüek. Hogy az asszonyuk hová lett? azt senki sem tudja.</p>
<p>– Akkor csak te tudod magad, Apor István, dörmögé Buzdurgán. Ha
nekem elő nem adod, ha ki nem vallod, hová dugtad el? bizony mondom
neked, hogy olyan dolgot hallasz, a milyent még soha sem hallottál.
A talpadnak mondják, s mégis a fejed érti meg.</p>
<p>Azt pedig, hogy hol van most Damokos Tamásné, nehéz lett volna
akárkinek is megmondani. Mert azoknak a hegyeknek, a miken
keresztül Nogáli uram lovas szolgálói vezették ez órában Ilka
asszonyt, még neveik sincsenek. <span class="pagenum"><a name=
"Page_182" id="Page_182">-182-</a></span></p>
<h2>ASSZONYOK VERSENYE.</h2>
<p>Csak úgy magában járdogálta végig pompás kertje tekervényes
útjait a kadina. Nem telt öröme se a bajadérek tánczában, se az
almék dalaiban. Virágnyilás nem vidítá fel, gyümölcsérés nem
vigasztalá meg: körüle paradicsom volt, de belül volt a sivatag. A
kiket maga körül lát, azok rá nézve nem emberek: asszonyok és
eunuchok, engedelmes szolgalelkek. Üres neki ez a világ.</p>
<p>Az őrt álló cseléd jön feléje sietve, s arczczal a földre
borulva, jelenti alázatosan, hogy odakinn az udvarban egy
gyászruhás asszonyság könyörög bebocsáttatásért, a nevét felirta
erre a teszkerára.</p>
<p>Kalme arczán valami villámlott át, a mint ezt a nevet elolvasta:
«Damokos Tamásné!» Megköté magát kevély indulattal s azt
felelte:</p>
<p>– Mondjad neki: «jöjjön holnap!»</p>
<p>Miért utalta másnapra? Éreztetni akarta tán vele dölyfös
hatalmát? Ebben is lehet valami. De más oka is lehetett. Ma nem
hitte magát elég szépnek. Törődött volt. Pedig olyan nagyon
kivánta, hogy valaha az életben ezzel az asszonynyal
összetalálkozzék, hogy aztán hadd lássák, melyik volt a szebbik?
ő-e, vagy a másik, a kiért őt megvetették, cserébe el nem
fogadták?</p>
<p>Meg akarta ezt az asszonyt verni női szépségével. Az egész nap
előkészülődésekkel telt el. Háromféle fürdőt is vett, legelőször
késő este szamártejből, azután reggel korán damaskusi rózsavizből,
utoljára délben a bűbájos szűzleánytejből, a mit ambrával és
pálmaborral készítenek az arab bűvészek, így árulják ólommal
beforrasztott üvegekben. – Akkor befonatta a haját az asszonyaival
gyöngyfüzérek közé; előhozatta legragyogóbb selyemruháit,
kösöntyüit, karpereczeit, macskaszem, karbunkulus, rubint ragyogott
a nyakán, füleiben. Az arczát kifestette <span class=
"pagenum"><a name="Page_183" id="Page_183">-183-</a></span>
szafflórral, violagyökérrel hajnalszin pirosra; minden száj azt
mondta, de még a tükre is azt vallotta, hogy szebb asszony nem
lehet a földön Kalménál!</p>
<p>Jöhet az a másik!</p>
<p>Inte, hogy vezessék be az udvaron várakozó gyászruhás asszonyt a
hárembe.</p>
<p>Biz az a violaszinű gyászruha nem árulgatja, csak eltakarja a
női szépséget: arany, ezüst, gyémánt sem ragyog a szomorú alakon,
egy makulányi sem, de van azért neki két olyan ékszere, a minővel
nem bir a kadina, s ha az övé volna, bizony csak odaadná érettük
cserébe minden drágaságát, az a két szép poronty, olyan piros
arczú, olyan kökény-szemű mind a kettő. A kisebbik az anyja keblén
csügg, két karjával átfonva a nyakát s szégyenkedve rejti az
orczáját az anyja fátyola közé, a mint ez a sok idegen asszony mind
reá néz bámulva. Az anyja suttogva biztatja, hogy ne féljen semmit;
– csak ő vele van elfoglalva, egészen felejti, hogy a ház úrnőjét
köszönteni is kell. És a kadina irigy szemmel látja vágytársnéja
arczán, hogy annak a kis kölyöknek a csókja mennyivel szebb
pirosító minden szafflórnál, violagyökérnél!</p>
<p>S ez a könyörgő asszony még nem is alázza meg magát ő előtte,
úgy a hogy illik, hogy az ajtónál belépve, leborulna mindjárt a
földre s aztán, a hány lépés, annyiszor értetné a homlokát a tarka
szőnyeghez, míg az ő zsámolyához eljut, hanem csak ott alkuszik a
nagyobb fiával, a kit kézen vezet: «térdelj le szépen fiacskám az
úrasszony előtt!»</p>
<p>«Biz én nem térdelek; hisz nem a Szűz Mária ez itten!»</p>
<p>No hát ő is akarja vele éreztetni a büszkeségét.</p>
<p>Az őrt álló eunuch sürgetős levelet hoz a kadinának. Kalme
asszony ezüst csiptetővel veszi azt el a vert ezüsttálczáról.
Buzdurgán murzának szólt a levél, kívül ráírva: Foglyok dolgában.
Akmet bégtől. Sürgetős.</p>
<p>A murza kedvencz nejét bizta meg azzal, hogy távollétében az
érkező leveleit felbontsa s a mi sürgős elintézni <span class=
"pagenum"><a name="Page_184" id="Page_184">-184-</a></span> való,
azt az ő személyét képviselve, elvégezze. (Ez már egy kis európai
erkölcs volt nála.)</p>
<p>Kalme felbontá a levelet s a míg elolvasta, addig hagyta maga
előtt állni a gyászruhás asszonyt, két kis porontyával.</p>
<p>Ez volt a levélben:</p>
<p>«A Damokos Tamás nevű rab magyar urat, volt székely főkapitányt,
a mint ezen levelemet veszed, szultán ő felsége parancsolatjából
(ki ura minden igazhivőknek és így neked is) fejed vesztésének
büntetése alatt azonnal bocsásd haza. A kétezer arany váltságdíjról
adjon neked írást, s azt majd innenhazulról neked megfizesse, mikor
neki lészen. Hogy mikor lészen? azt ő tudja lészen. A mit is pedig
neked az ő feleségéről irék, hogy más lator férfival, az Apor
István urammal eő kegyelmével boronálta volna össze a fátyolát, az
csupa csalafintaság volt. Az asszony sőt inkább nagyon is hűséges
az ő rab urához; még az Rákóczy György fejedelmet is megkergette ő
miatta. A kétezer arany váltságdijat is megküldte rendén az napjára
az uráért, hanem a furfangos Apor István elfogatta azt útközben a
Munduka Ravasel harámbasával, azért, hogy az Damokos Tamást
rabságba veszítse, s így az asszonyát könnyebben elkaparinthassa, a
kiben fülig szerelmes. Tehát az asszonyról többé semmi rosszat ne
mondj. Az Damokos Tamást pedig rögtön hazaküldjed, különben
elhivattatol Sztambulba, a Tsiragány palotába, a hová tudod, hogy
egy kapun megy be az ember, de két kapun jön ki: a feje az egyiken,
a teste a másikon.»</p>
<p>Mikor ezt a levelet végigolvasta a kadina, úgy aláhanyatlott a
feje és két karja, mintha halálos betegség lepte volna meg
egyszerre. A mint véletlenül, tétova szemével maga körül nézett,
belepillantott a nagy velenczei tükrébe s elijedt magától!
Halálsárgára volt sápadva az egész arcza, a mely sápadáson úgy
elütött a szafflórral festett kendőzésnek pirja, mint a hogy a
bealkonyult ég sárga szinétől elválik egy elszakadt rózsapiros
felhő. <span class="pagenum"><a name="Page_185" id=
"Page_185">-185-</a></span></p>
<p>Se gyöngyök, se gyémántok nem adják vissza az arczának azt a
ragyogást, a mi arról eltünt. A két asszony közül ő volt a
gyászolóbb.</p>
<p>– Mit hoztál, jó asszony? kérdezé, Ilkához fordulva.</p>
<p>– Én bizony, kegyelmes asszonyom, elhoztam magammal az én édes,
jó uramnak, Damokos Tamásnak a váltságát, hogy neked átadjam s az
uramat kiváltsam rajta. Kérlek, hogy fogadd el; számláld meg s
aztán adasd nekem által az uramat: nézd, ez a két kis gyerek hogy
örül, hogy repes, hogy mindjárt megláthatják az ő jó apjukat.</p>
<p>Kalme összevonta vékony szemöldeit s hidegnek mutatta magát,
erőltetve.</p>
<p>– Jó asszony. Én addig el nem fogadhatom a váltságdijat, a míg
az uradra rá nem találtál. Én a rabokat nem ismerem, azoknak a
neveiket sem hallottam soha. Majd felhozatom őket ide az udvarra,
szemeld ki, melyik az, a kiben ráismersz hajdani férjedre.</p>
<p>– Oh én bizony ráismerek, ha daróczrongyban van is, ha nap
elégette is, fekély meglepte is az ábrázatját, rögtön, ezer közül
is egyszerre kilátom.</p>
<p>– Kivánom, hogy kilásd. De ha nem találnád itt meg, ha nem
ismernél rá, bizony visszaadom az erszény aranyad.</p>
<p>Azzal parancsot adott a kadina az eunuchoknak, hogy hozzák fel
az udvarba mind a kertben dolgozó rabszolgákat, a kiknek még
tisztességes kinézésük vagyon.</p>
<p>Azokat ott sorban felállíták s akkor Damokos Tamásné végig
haladt a sor előtt, arczaikba nézett, búsan fejet csóvált és
visszatért a kadinához, a ki hölgyeivel együtt a kastélynak egy
aranyrácsos köröndjéből nézte ezt a szemlét.</p>
<p>– Az én uram nincsen ezek között.</p>
<p>Ekkor Kalme azt parancsolá, hogy tereljék fel a többi rabokat a
bőrgyárból, a kik ott dolgoznak.</p>
<p>Egyszerre nem fértek el mind az udvarban, csak úgy <span class=
"pagenum"><a name="Page_186" id="Page_186">-186-</a></span>
csapatonkint hajtották fel őket. Ezek már elzüllött, marczona
alakok voltak, naptól agyonégett, szenvedésektől elkényszerült
arczokkal; félig mezítelen, rongygyal til-túl fedett sovány
tagokkal; karjaik, lábszáraik a bőrcsávától sárgára, feketére,
vörösre edzve. Kín ezeket látni, végig szemlélgetni. Damokos
Tamásné sorba járt előttük, végig nézett rajtuk s csüggedten tért
vissza: «egy sem az én uram!»</p>
<p>Egyre nyomorultabb alakok csoportját terelték eléje. A könytől
alig látott már. Azok között sem volt még Damokos Tamás.</p>
<p>Most aztán Kalme parancsot adott, hogy hozzák elő a bőrlúgzóból
a foglyokat. Ezek végzik a legkinzóbb munkát, melyre azokat szokták
kárhoztatni, a kik vagy szökést kisérlettek meg, vagy a
váltságdíjukra hiába várattak. Ezek nem emberi alakok már, hanem
kisértetek!</p>
<p>Ilkának a szive úgy elszorult, mintha hegy feküdnék rajta, mikor
ez ijesztő alakok eléje lépdeltek, arczuk elcsúfitva, megcsonkítva,
Isten képe kitörölve róla. Óh mily szívfájdalom őket igyen látni,
egy kedves alakot közöttök keresni!</p>
<p>De mégis megtalálja!</p>
<p>Arczát szétmarczangolhatták, de azt a büszke fejhordozást el nem
vehették tőle. A szennytől fekete, a rongytól undok alakban ráismer
az ő kedvesére, s oda rohan hozzá, öleli karjával, elhalmozza forró
csókjaival s mondja édes szóval ennek az elundokított arcznak: «én
angyalom! én szivem bálványa!»</p>
<p>Kalme nem állhatta ki ezt a jelenetet, kirohant a körönd
ajtaján; nem törődött vele, hogy férfi szem látja fátyoltalan
arczát, odarohant az ölelkezőkhöz.</p>
<p>– Menjetek előlem! Takarodjatok innen! Ne öleljétek itt egymást,
ha én látlak! Itt a pénzed, asszony! Vedd vissza a
váltságdíjad!</p>
<p>Azzal oda veté az erszényt a lábaihoz Ilkának.</p>
<p>– Nem akarnád őt kiadni? kérdé megrettenve Ilka. <span class=
"pagenum"><a name="Page_187" id="Page_187">-187-</a></span></p>
<p>– De kiadom ingyen!</p>
<p>Damokos Tamás még most is büszke volt! Rongyos, szurtos és
ijesztő! De még mindig kevély.</p>
<p>– Vedd fel azt az erszényt, mondá a nejének s add vissza az
urasszonynak. Ennyit kértek értem: ennyit adnak értem.</p>
<p>– És én még sem veszem vissza, mondá Kalme; s most már ő is
versenyre szólítá a maga büszkeségét. Most vettem Akmet bégnek a
levelét, a mely mást parancsol; hallgasd meg, nem fogod
megbánni.</p>
<p>(Mint azt a másik levélolvasást, gondolá magában.)</p>
<p>Mikor azt elolvasta Kalme, az eltorzított arcznak is volt
ragyogása.</p>
<p>– Lásd, mondá a levél elolvasásánál, Kalme: a feleséged ilyen
hűséges volt hozzád.</p>
<p>– Tudtam én azt mindig! kiáltá Damokos Tamás, keblére szorítva
édes egyetlenét.</p>
<p>– No hát vedd vissza a pénzed!</p>
<p>– Még sem veszem vissza, mondá Tamás. Hanem ha kegyelemosztó
napod van, fogadd el hát ezt a váltságdijat nem értem, hanem
kétszáz fogolytársamért, kik velem együtt jutottak rabságba. Add ki
őket, hadd jöjjenek ők is velem.</p>
<p>– Jól van. Vidd őket magaddal. De ha a rabokat nem adhatom
ingyen, szabad nekik adnom egyéb útravalót. Gyalog hosszú az út,
ott künn a ménesem. Válaszsz ki belőlük annyi paripát, a hányan
vagytok, magyar rabok. S aztán nehogy a moldvai oláhok, kozákok
fegyverteleneket megcsufoljanak, itt van a fegyvertár, vigyetek
belőle magatokkal kardot, lándzsát, a mennyit elbirtok. De meg az
sem illenék, hogy útközben fosztogatásokból tartsátok magatokat:
utiköltségnek vegyétek el tőlem ezt az erszény aranyat.</p>
<p>S ezzel a sokat utazott kétezer arany megint csak
visszavándorolt a Damokos Tamás kezébe.</p>
<p>Még utoljára majd a Kalme marad győztes az asszony versenyben.
<span class="pagenum"><a name="Page_188" id=
"Page_188">-188-</a></span></p>
<p>Most már Ilka asszony könyező szemekkel fordula hozzája.</p>
<p>– Óh úrasszonyom! Mivel háláljam én meg ennyi jóságodat? Mit
adhatok én teneked ezért?</p>
<p>Kalme szemei úgy égtek, ragyogtak.</p>
<p>– Add ide egy pillanatra azt a kis kölyket a karodról, hadd
csókoljam össze.</p>
<p>Ilka odanyujtá két kezével a kis szégyenkedő pirospofájú
angyalkát. Kalme odaragadta azt a keblére mind a két karjával, s
elhalmozta arczát, szemeit, homlokát forró csókjaival: a köny, mint
a zápor, úgy szakadt szeméből, egy hosszú pillanatig olyan
boldognak álmodta magát, mint az a másik asszony.</p>
<p>Akkor visszadobta a gyermeket hevesen az anyja keblére.</p>
<p>– Fogjad! vigyed! S most már szaladj előlem a kincseiddel: a míg
jókedvemben találsz, a míg föl nem ébredek haragos kedvemre, mert
akkor, nem tudod, hogy nem öllek-e agyon, s elveszem tőled az
uradat és a gyermekedet!</p>
<p>De úgy megijedt ettől a fenyegetéstől Ilka asszony, hogy egy
pillanatig sem maradt ott állva, hanem a két kezével megkapta
egyfelől az urának, másfelől a nagyobbik fiának a kezét, a
kisebbiket a nyakába ültette lovazva s úgy futott ki velök a
nyitott várkapun, mint a ki lopott kincset visz magával.</p>
<p>Csak azután, hogy a kapun kívül voltak, s látta, hogy senki sem
kergeti, tért magához, s azt kérdé az urától:</p>
<p>– De vajjon Buzdurgán murza, ha hazakerül, helyeselni fogja-e
azt, hogy a felesége ennyi rabot elbocsátott s még lovat, fegyvert
is adott nekik?</p>
<p>– De bizony nem fogja.</p>
<p>– Talán meg is haragszik érte a feleségére?</p>
<p>– De nagyon megharagszik.</p>
<p>– Mit fog vele tenni? uram Jézus!</p>
<p>– Bőrzsákba varratja s beledobatja a nagy vizesésbe.
<span class="pagenum"><a name="Page_189" id=
"Page_189">-189-</a></span></p>
<p>– Hogy az úr Isten pusztítsa el őtet, mielőtt hazaérkezne!</p>
<p>– Magam is azt kivánom neki!</p>
<p>(Talán nem is tette volna azt hozzá Damokos Tamás, ha előre
tudta volna, hogy az úr Isten meghallgatja ugyan azt a kegyes
óhajtást, hanem épen ő rá fogja bízni annak a végrehajtását.)</p>
<h2>A DAMOKOS-VÁGÁS.</h2>
<p>Siralmas dolog volna azt leirni, a mik ez alatt Erdélyben
történtek.</p>
<p>A felgerjedt török szultán ráereszté a maga hadait minden
oldalról a szerencsétlen országra, mely azt sem tudta már, hogy
kinek engedelmeskedjék? annyi volt a fejedelme.</p>
<p>A krimiai tatárok hordája végigpusztítá az egész fejedelemséget
mind a Királyhágóig, de még ott sem állt meg, hanem átcsapott
Magyarországra, olyan rémületet támasztva maga előtt, hogy senki
sem mert neki ellentállni, csak futott előle minden nép, a hol az
előcsapatja megjelent s engedte a városait fölégetni. Ekkor
pusztították el Gyula-Fehérvárt is, a szép kollégium könyvtárát
halomra rakták, úgy gyujtották meg. S csak akkor hagyták oda az
országot, mikor már úgy megterhelték magukat zsákmánynyal, hogy
többet nem birt el a ló, meg a rabszolgahad.</p>
<p>A Rákóczy György jenői diadalának ez volt a szomorú
következése.</p>
<p>Buzdurgán murza is megelégelte már az olcsó diadalokat,
jóllakhatott vérrel és jajkiáltásokkal, egész csordaszámra hajtá
maga előtt a rabszíjra fűzött férfit, asszonyt, marhát, birkát –
vegyest.</p>
<p>Ekkor került haza Damokos Tamás, a maga kiszabadult kétszáz
vitéz bajtársával.</p>
<p>Mikor az ojtozi szoroshoz ért, a hol II. Rákóczy György
<span class="pagenum"><a name="Page_190" id=
"Page_190">-190-</a></span> által épített vár zárja el a völgy
kijáratát, hát akkor ő még azt hitte, hogy ez a vár a székelyek
kezében van, semmit sem tudott arról, hogy milyen furfanggal
foglalták el azt a törökök. A hazaszabadult székelyek pedig
mindnyájan tatár-öltözetet viseltek; mert bizony Krimiában senki se
varrt az ő számukra székely zekét, harisnyát; a fegyverzetük is
egészen tatárokéhoz hasonlított. Annálfogva azt mondá Boldizsár
bának Damokos Tamás:</p>
<p>– Eredj csak, édes bátyám, előre be a várba. Neked magyar gúnyád
van, beeresztenek, s világosítsad fel a bennlevőket, hogy mi nem
vagyunk tatárok, különben még közénk ágyuznak, puskáznak; elnéznek
bennünket.</p>
<p>– De nem megyek biz én; mondá Boldizsár bá. Mert ha én bemegyek
a magyar ruhámmal a Rákóczy-várba, soha ki nem jövök onnan többet.
Török van odabenn. Inkább adj nekem is egy tatársüveget, meg egy
hosszú dárdát, aztán hadd lovagolok előre valami huszadmagammal a
várba. Ilyen kevés népet bizton beeresztenek. Ha egyszer aztán ott
leszek a felvonó hidon, ti többiek az erdőben rohanjatok utánam,
egy hajtással elkapjuk ezt a várat.</p>
<p>A bizony sikerült az ezermesternek. Lomha oláh őrséget hagyott a
török a Rákóczy-várban, nem is gondolt rá, hogy azt hátulról,
Moldvából fenyegethesse valami veszedelem. Egy kardcsapás nélkül el
lett az foglalva. Az őrséget kilökték, menjen haza az anyja
örömébe!</p>
<p>A mint annak hire futamodott, hogy hazakerült a Damokos Tamás
meg a lúfők hada Krimiából, hogy be is vették a Rákóczy várát,
egyszerre nagy lett a csődület az ojtozi hegyekben. Csikből,
Háromszékből a hegyek közt lappangó székelység mind odasietett.
Volt ember is, fegyver is elég; csak a vezető hiányzott.</p>
<p>Mikor Tamás megtudta, hogy Mikóujvárát is elvette a tatár,
nagyon szidta érte a csiki székelyeket; minek engedték magukat
olyan könnyen kizavarni a várukból? Azok azt felelték rá, hogy
«mikor nem volt lovasságunk:» Aztán beszélj velük, ha tudsz!
<span class="pagenum"><a name="Page_191" id=
"Page_191">-191-</a></span></p>
<p>– No hát már most van lovasságtok. Hát gyertek velem, foglaljuk
vissza.</p>
<p>– Megyünk is!</p>
<p>S meg is indulának Damokos és Czirjék vezetése alatt egész
seregestül a száguldó tatárra.</p>
<p>Ott találkozának Buzdurgán murzával a csikszeredai sikon. Az
jött Ojtoz felé a nagy prédájával s szörnyen elbámult rajta, mikor
dárdaerdőt látott maga előtt; a miről azt hitte, hogy a gyökerét is
kitépte már a földből.</p>
<p>Hát már ez a székely, akárhányszor agyonverik, mindig újra
feltámad!</p>
<p>Bizony fel az!</p>
<p>A tatárnak pedig az volt a szokása, hogy a hol váratlan
ellenállásra talált, ott mindjárt lekonyult a taréja.</p>
<p>Buzdurgán murza dühös volt, hogy így elállják az útját.</p>
<p>Kilovagolt maga a két sereg közötti sikság közepére s kirántva
hatalmas pallosát, elkezdett kiabálni, olyan szörnyű hangon, hogy
félmértföldnyire is meg lehetett hallani.</p>
<p>«Ti hitetlen kutyák! Majd elbujtok egérlyukaitokba, ürgének
születtek! Ha van közöttetek embernek való ember, küldjétek ide
elém; csapjunk össze egy szál karddal! No hát van-e ember a
székelyek közt!»</p>
<p>Ember volt biz elég, de óriás nem volt. Azok rég kihaltak már a
nagy Czohárdról, a hol legutoljára laktak. Ki mérkőznék össze egy
ilyen nagy bolond hustoronynyal, a kinek a pallosát más Isten
teremtése két kézzel sem tudja megemelni.</p>
<p>Pedig hát nagy szégyen lesz, ha a kérkedő góliáthtal nem tudnak
senkit szembeállítani.</p>
<p>Egyik a másikra nézett; de csak egyiknek sem akaródzott a
kardját összepróbálni a murzáéval. Hosszabb az valamennyiénél.</p>
<p>– Hej édes jó öcsém, vitéz Damokos Tamás kapitány uram. Csak
neked kell ezzel a csodával összeakaszkodnod! Mondá Czirjék
Boldizsár a főkapitánynak. <span class="pagenum"><a name="Page_192"
id="Page_192">-192-</a></span></p>
<p>A többi hadnagyok is mind neki esének: «te vívhatsz meg vele,
senki más.»</p>
<p>Damokos Tamás látta, hogy ezt a harczot nem kerülheti ki.</p>
<p>És akkor erre az emlékezetes mondásra fakadt, a mi fel van
jegyezve a Damokos-család hagyományaiban.</p>
<p>«Héj becsület, becsület! Ha te nem volnál, nem kellene én nekem
most meghalnom!»</p>
<p>S mondván, kirántá a kardját, eláldotta ennek a világnak
keserüségét nagy búbánatában, «aztán köszöntsétek a feleségemet,
meg a két kis árvámat!» És most «segíts uram Jézus!» azzal a lovát
megsarkantyuzva, kiugratott a homloksorból a síkság közepére,
Bozdurgán murzával szembeiramodvást.</p>
<p>Amint a murza meglátta a feléje vágtatót, megismerte az
elcsufolt orczájáról a kiszabadult rabját s rárivalt
csufondárosan:</p>
<p>– Hát te hogy szöktél meg a csávagödörből, Tamás a Damokosok
között? Tán biz a feleségem bocsátott szabadon? Te világcsaló
hazug! Nojszen. Voltam a gyulafehérvári nagy medreszben: kerestem a
huszonnyolcz övet, a kiről te mčhdruli ábéczét tanultál; egyet sem
találtam; no majd oda haza esztrengára veszem a kadinát, hogy mint
jutottál az ő öveihez? Most pedig csak gyere ide a kezem ügyébe,
hadd hasítlak kettőbe. Az egyik feledet a magad feleségének, a
másikat az enyémnek! Ha olyan nagyon szerettek, osztozzanak
rajtad.</p>
<p>Azzal felemelte faágvastagságú karjával magasra azt a széles
pallost, a mi egy bikát is képes kettészelni s csak úgy forgatta a
feje fölött, mintha nádszál volna. Úgy várta be a reárohanó Damokos
Tamást.</p>
<p>Hanem hát meglehet, hogy az ilyen nagy testnél nem olyan nagyon
gyors az agy és a kar közötti összeműködés, mint a kisebb
termetűnél, a míg az ő feje azt mondja a kezének: «vágj», míg az
ezt megteszi, az alatt a tömzsi régen odavágott: Damokos Tamásnak
az éles szablyája csak egy <span class="pagenum"><a name="Page_193"
id="Page_193">-193-</a></span> villámlásnyi kis idővel elébb
csapott le hamarább a Buzdurgán nyakára, mielőtt annak a palosa ő
reá alázúdult volna, de olyan szerencsétlenül talált neki oda, hogy
a hordónyi nagy fő csak lerepült az óriás válla közül s a mint
talpra esék a földön, nagy mordiásan összehuzta a szemöldökeit,
fintorgatta az orrát s nagyokat pillogatott meredező szemeivel, a
szája tátogott hozzá, mintha szemrehányásokat tenne: «Ej Damokos
Tamás, ezt nem vártam tőled!»</p>
<p>A fejnélküli test pedig, megfordulván a lovával, elkezdett
szaladni vissza a tatár tábor felé, szokása szerint a két földig
érő lábával is segítve nyargalni az alatta futó lónak. Az öklébe
szorított pallos egyre csapkodott a levegőbe jobbra-balra, mint a
bomlott szélmalomszárny. A tatárság erre a látványra úgy megijedt,
hogy hátat fordított, elfutott világgá, ott hagyva a székelyeknek
az egész prédáját s pányvára fűzött rabjait valamennyit.</p>
<p>Azok között megtalálta Damokos Tamás Apor István uramat is. De
nem tett neki semmi szemrehányást, csak azt tanácsolá, hogy máskor
legyen Istennel s ne kivánja a felebarátja romlását.</p>
<p>Ekkor aztán a várát is visszafoglalta Tamás, de az olyan rongált
állapotban volt, hogy meg nem maradhatott benne, hanem elvitte
családját Alsó-Csernátonba, az ősi lakházába. Most is ottan laknak
az ivadékai. Mind olyan derék emberek, mint ő volt, meg a
felesége.</p>
<p class="center">*</p>
<p>Nem sokára a török szultán kihozá tatár rabságból az egész
fogoly magyarságot, vezérükkel, Kemény Jánossal egyetemben, a kit
egyúttal megtett Erdély fejedelmének.</p>
<p>És így beteljesült az égi jóslat a négy vak nappal, hogy
Erdélynek négy fejedelme fog lenni egyszerre.</p>
<p>Két év mulva mind a négy elmult: három csatákban esett el.</p>
<p>Szegény Erdély, de sokat szenvedett! <span class=
"pagenum"><a name="Page_194" id="Page_194">-194-</a></span></p>
<p>De fennmaradt a családi hagyományok között, a székely nép
ajkain, Damokos Tamásnak az a jellemző mondása: «hej becsület!
becsület! ha te nem volnál, nem kellene én nekem most
meghalnom!»</p>
<p>És aztán az olyan vágást, a milyennel Tamás Buzdurgán murzát
elbocsátá a világról, máig is úgy hivják, hogy «Damokos-vágás».</p>
<p>Adjon Isten mindenkinek belőle, a ki megérdemli!</p>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Az akkoriban dívó
néphit szerint a legfélelmesebb réme volt a csik-szeredai völgynek
a «Simó Péter», egy nagy fekete óriás, a ki az éjjeli utazók
szekereire felült, s gazdáikat birkózni hivta az ólomszérüre.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Hát ezt ki tudja,
hogy mi?</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Igazolja ezt a
krimiai rab uraknak egy levele 1658. május elejéről, melyet Rákóczy
Györgyhöz irtak, elpanaszolván, hogy két társukat erős eskü mellett
elbocsáták az uraik, hogy hazamenvén Erdélybe, mind magukért, mind
rabul maradt társaikért a váltságdíjat meghozzák. De azok
hitszegően elmaradtak. «Immár pediglen a terminus elmulván, minket
szegény megnyomorodott rabokat érettek rontnak, vernek, kinoznak és
keservesen csigázván, orr-, fülmetéléssel, fogkivonással, szemeink
kivájatásával fenyegetnek, ha vissza nem jönnek: kiért az Ur Isten
erős haragját rájuk bocsátani fogja (a szökevényekre). Mert mikoron
kibocsátották volt őket, erős hittel igen esküdtenek, hogy az élő
Isten őket, ha kötéseknek nem állanak, semminemű dolgaikban meg ne
segítse, sőt Istennek minden áldása fejeiken átok legyen és a
gyermekeiket is az átok és Istennek rettenetes haragja, mint az ég
a földet, úgy borítsa be: sőt ha meghalnának is, az testeket az
földnek gyomra kiokádja és lelkek itéletnapig se mennyországban, se
pokolban ne mehessen! Mégis az napjára be nem jövének az hamishitű
istentelen, minket nyomorgattató és örökkévaló rabságba borító
emberek…»</p>
<p>Ezen levélben Damokos is fel van említve a sanyargatott rabok
között: tévedésből Péter keresztnévvel, de a családi okmányok és
Kemény János fejedelem levele, melyet Tamás is aláirt, ez utóbbit
igazolják.</p>
<p>L. Történeti tár 1882., IV. füzet, 614. l.</p>
</div>
</div>
<p><span class="pagenum"><a name="Page_195" id=
"Page_195">-195-</a></span></p>
<h2>TARTALOM.</h2>
<ul class="TOC">
<li>A csernátoni ezermester <span class="ralign"><a href=
"#Page_1">1</a></span></li>
<li>A Csetátye Drakuluj <span class="ralign"><a href=
"#Page_9">9</a></span></li>
<li>A Mikó-Ujvári ágyuk <span class="ralign"><a href=
"#Page_17">17</a></span></li>
<li>Benn az ellenség a várban <span class="ralign"><a href=
"#Page_28">28</a></span></li>
<li>Buzdurgán <span class="ralign"><a href=
"#Page_32">32</a></span></li>
<li>Kalme <span class="ralign"><a href=
"#Page_42">42</a></span></li>
<li>Hogy hozzák tánczba a törököt? <span class="ralign"><a href=
"#Page_68">68</a></span></li>
<li>Munduka Ravasel <span class="ralign"><a href=
"#Page_78">78</a></span></li>
<li>A csodatevő kigyókő <span class="ralign"><a href=
"#Page_92">92</a></span></li>
<li>A négyezer özvegyasszony ostroma <span class="ralign"><a href=
"#Page_100">100</a></span></li>
<li>A szerelem boszuja <span class="ralign"><a href=
"#Page_133">133</a></span></li>
<li>Az egérfogó <span class="ralign"><a href=
"#Page_156">156</a></span></li>
<li>A dráku popi <span class="ralign"><a href=
"#Page_169">169</a></span></li>
<li>Van Isten a föld alatt is! <span class="ralign"><a href=
"#Page_177">177</a></span></li>
<li>Asszonyok versenye <span class="ralign"><a href=
"#Page_182">182</a></span></li>
<li>A Damokos-vágás <span class="ralign"><a href=
"#Page_189">189</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_13">13</a></td>
<td>vísszajönnek, fölülről</td>
<td>visszajönnek, fölülről</td>
</tr>
<tr>
<td class="tdr"><a href="#Page_40">40</a></td>
<td>Utik verik?</td>
<td>Ütik verik?</td>
</tr>
<tr>
<td class="tdr"><a href="#Page_48">48</a></td>
<td>Orülök, ha kivált</td>
<td>Örülök, ha kivált</td>
</tr>
<tr>
<td class="tdr"><a href="#Page_78">78</a></td>
<td>Tomasius Damokos de Newtood.»</td>
<td>«Tomasius Damokos de Newtood.»</td>
</tr>
<tr>
<td class="tdr"><a href="#Page_80">80</a></td>
<td>kecske a káposztával!</td>
<td>kecske a káposztával!»</td>
</tr>
<tr>
<td class="tdr"><a href="#Page_146">146</a></td>
<td>egy csomóban.</td>
<td>egy csomóban.»</td>
</tr>
<tr>
<td class="tdr"><a href="#Page_152">152</a></td>
<td>purgatoriumnál.</td>
<td>purgatoriumnál.»</td>
</tr>
<tr>
<td class="tdr"><a href="#Page_183">183</a></td>
<td>ez itten!</td>
<td>ez itten!»</td>
</tr>
<tr>
<td class="tdr"><a href="#Page_186">186</a></td>
<td>szivem bálványa!</td>
<td>szivem bálványa!»</td>
</tr>
<tr>
<td class="tdr"><a href="#Page_187">187</a></td>
<td>ki ltá Damokos</td>
<td>kiáltá Damokos</td>
</tr>
<tr>
<td class="tdr"><a href="#Page_195">195</a></td>
<td>A csernátoni ezermester 2</td>
<td>A csernátoni ezermester 1</td>
</tr>
</table>
</div>







<pre>





End of the Project Gutenberg EBook of A Damokosok, by Mór Jókai

*** END OF THIS PROJECT GUTENBERG EBOOK A DAMOKOSOK ***

***** This file should be named 55934-h.htm or 55934-h.zip *****
This and all associated files of various formats will be found in:
        http://www.gutenberg.org/5/5/9/3/55934/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
